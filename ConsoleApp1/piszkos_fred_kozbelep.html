<html>
<head>
<title>Rejtõ Jenõ</title>
<style>
h1 {
       font-size: 25px;
       font-style: normal;
       font-weight: bold;
       font-variant: normal;
       color: #000000;
       text-decoration: none;
       text-align: center;
     }

h2 {
      font-size: 23px;
      font-style: normal;
      font-weight: normal;
      font-variant: normal;
      color: #000000;
      text-decoration: none;
      text-align: center;
     }

h3 {
       font-size: 19px;
       font-style: normal;
       font-weight: bold;
       font-variant: normal;
       color: #000000;
       text-decoration: none;
       text-align: center;
      }

h4 {
       font-size: 17px;
       font-style: normal;
       font-weight: bold;
       font-variant: normal;
       color: #000000;
       text-decoration: none;
       text-align: center;
      }

h5 {
       font-size: 14px;
       font-style: normal;
       font-weight: bold;
       font-variant: normal;
       color: #000000;
       text-decoration: none;
       text-align: center;
      }
h6 {
       font-size: 14px;
       font-style: italic;
       font-weight: normal;
       font-variant: normal;
       color: #000000;
       text-decoration: none;
       text-align: center;
      }
</style>
</head>
<body>

<div class="Section1">

<h2>Rejtõ Jenõ</h2>

<h1>PISZKOS FRED KÖZBELÉP</h1>

<p align="center"><b><font size="5">(Fülig Jimmy õszinte sajnálatára)</font></b></p>

<p align="center">(<a href="mbp_toc.html">Tartalom</a>)</p>

<p>&nbsp;</p>

<p>&nbsp;</p>

<p>&nbsp;</p>

<h4 id="mbp_toc_0">Elsõ fejezet</h4>

<p>&nbsp;</p>

<p align="center">SZERETNÉK VILÁGHÍRÛ LENNI!<br/> Sok a pénzem! Kevés a leleményességem!<br/> Minden jó ötletet örömmel fogad:<br/> <i>megnyerõ ifjú, aki elvesztette életkedvét.</i></p>

<p>&nbsp;</p>

<p>Válaszok:</p>

<p align="center"><i>1. számú levél:</i></p>

<p>Hirdetését olvastam és közlöm önnel, hogy elveszett életkedvének becsületes megtalálója vagyok. Hat évig Bostonban mint a villamosszék áramelindítója mûködtem, amíg egy alkalommal kaucsukkézelõm miatt rövidzárlat történt, és az elítélt áramhiány következtében nem szenderült jobblétre, illetve a rosszabb létben, a szender mellõzésével életben maradt. Sajnos, kivégzés nem lehetséges áldozat nélkül, és így nyugalmas állásomból nyomban röpítettek. Legyen szabad ennyit a kaucsukmanzsettámról. Ezután természetesen a filmnél kerestem elhelyezkedést, mivel szakképzett nyergesmester vagyok. Állítólag cowboy jeleneteknél ilyenre szükség lehet. Így lettem tehát a Paramountnál kerékpáros kifutó, ám hamar megnõsültem, úgyhogy ma virágzó, de alig jövedelmezõ kertészetem van Oklahoma államban. Nevem Schwachta Szókratész vagy Knapp (ahogy tetszik). Negyvenöt éves, özvegy ítéletvégrehajtó vagyok, aki úgy érzi, hogy még tartogat számára valamit az élet. Hirdetését olvastam és ajánlatom a következõ: Ön világhírû lehet, ha örökbefogad és nekem ajándékozza vagyonát, azután gyalog, vagy úgynevezett roller nevû játékgörgõn elzarándokol Kalkuttába és útközben mindenhol azt hirdeti, hogy a nyerskoszt csodákat mûvel! E marhaságnak híre menne, nevét megismernék a világ mind a négy sarkában, mivel így szólna az emberiség: „No lám csak...”. Értesítsen, hogy melyik vonattal vár egy negyvenöt éves nyugalmazott ítéletvégrehajtót (aki úgy érzi, hogy még tartogat számára valamit az élet), és hetvenkét szabályszerûen végrehajtott, igazolt kivégzést mutathat fel. Az ön embere vagyok!</p>

<p align="right">Üdvözli:<br/> SCHWACHTA SZÓKRATÉSZ<br/> vagy KNAPP (ahogy tetszik)</p>

<p>&nbsp;</p>

<p align="center"><i>2. számú levél:</i></p>

<p>Uram! Világhírûvé lenni gyerekjáték! Feltaláltam a „Gyermekeid játszva gyilkolnak” nevû csörgõre, kereplõre és kisvasútra alkalmazható tetszetõs gyerekjátékot, mely egyben légyölõ. Két légy súlyától a szerkezet mûködésbe jön és lecsap! Finanszírozzon Ön, és nevemet Edisoné mellett, Önét az én nevem mellett emlegeti az emberiség e találmány révén, amely két legyet pusztít el és egy csapásra világhírûvé teszi...</p>

<p>&nbsp;</p>

<p align="center"><i>3. számú levél:</i></p>

<p align="center">AKAR ÖN VILÁGHÍRÛVÉ LENNI?<br/> AZT SZERETNÉ, HA CSODÁLNÁK ÉS TISZTELNÉK?<br/> HA MILLIÓK EMLEGETNÉK A NEVÉT?<br/> ÉS HAJLANDÓ ILYESMIÉRT JELENTÕS PÉNZÖSSZEGEKET ÁLDOZNI?<br/> SZERINTEM EZ EGY NAGY MARHASÁG ÖNTÕL!</p>

<p align="right">Minden tisztelet nélkül<br/> B. KNOX<br/> természetimádó, mormon prédikátor,<br/> a Mazdaznan Egyesület Dalárdájának<br/> baritonistája.</p>

<p>&nbsp;</p>

<p align="center"><i>4. számú levél:</i></p>

<p align="center">CSEKÉLY ELLENSZOLGÁLTATÁS FEJÉBEN VlLÁGHÍRÛ LEHET!<br/> MI AZ ÉRVÉNYESÜLÉS TITKA?!</p>

<p>Gondosan tanulmányoztam Napóleon, Tolsztoj, Chaplin és D. S. Windthorn életét. E nagy emberek azért lettek halhatatlanná, mert „Bájóka” Lenolajat használtak kopaszodás ellen.<br/> Akar Ön fogalommá válni, mint Rasputin, Beethoven, Shaw, Pasteur és D. S. Windthorn?</p>

<p align="center">HASZNÁLJON „BÁJÓKA” LENOLAJAT!<br/> Gyártja: D. S. Windthorn mérnök, 24. Brooklyn</p>

<p>&nbsp;</p>

<p align="center"><i>5. számú levél:</i></p>

<p>Ha Ön gyorsan és jutányosan világhírû óhajt lenni, olvassa el fõmûvemet:</p>

<p align="center">„HOGYAN ÉLHETÜNK GAZDAGON, SIKERESEN ÉS EGÉSZSÉGESEN.”</p>

<p>Szíves megrendelését a <i>Bostoni Beteg Hajléktalanok Szeretetkórházába</i> várom, sõt elvárom, mert öt hónapja beteg, családos embertársán segíteni kötelesség!</p>

<p align="right">Kiváló tisztelettel,<br/> E. HUBERTON<br/> a <i>„Hogyan éljünk gazdagon,<br/> sikeresen és egészségesen”<br/> </i>c. mû szerzõje</p>

<p>U.i. másik fõmûvem: <i>„Karrier, erõ és egészség lélegzésgyakorlatok és svédtorna útján”</i> ugyanezen kórház címén megrendelhetõ.</p>

<p>&nbsp;</p>

<p>És így tovább! Képtelennél képtelenebb feleletek, egyik butább, mint a másik. Dombbá nõtt a sok válasz, és valamennyi merõ ostobaság.<br/> - Sajnos, nincs megfelelõ - szólt Theobald Lincoln, miután az utolsót is elolvasta. A karszék elõtti félméteres levélhalom megmozdult, és elõbújt alóla egy betemetett titkár.<br/> - Sejtettem. Az emberek nem túlságosan leleményesek, Mr. Theo - közölte a felbukkant.<br/> Így mondta: „Mr. Theo”, mivel ezt a fiatalembert alkalmazottai sem nevezték másképpen, csak teobaldi tekintélyének roncsaiból kedélyessé restaurált keresztnevén. Hogy mégis alkalmazták a miszter megszólítást is, ez csak azért volt lehetséges, mert némi tisztelet, ha neki személyesen nem is, de millióinak csak kijárt környezetétõl.<br/> A fiatalember ugyanis milliomos volt. Egyénisége három pregnánsan jellemzõ együtthatóból állt, ú.m.: szeplõs arc, vörös haj és mélységes elõítélet mindenféle tevékenységgel szemben; szóval hiába akarom szépíteni az ügyet, valljuk be férfiasan: ez a fiatalember roppant lusta volt.<br/> Különben kellemes ifjúnak mondták. Szüntelenül vidám arca, felületes életfilozófiái, széles válla, derûs kék szeme jóízûen rokonszenvessé tették, és külseje még az esetben is elõnyösnek számított, ha hölgyismerõsei azt játszották, hogy melyikük szeretné Theót, amennyiben nem volnának milliói.<br/> Legutóbb azonban menyasszonya keletkezett, egy váratlan, heveny lelki életbõl kifolyólag, éspedig Charlotte Dusan, a Franciországból importált elsõrangú mûvésznõ, ki a Broadway egyik elõkelõ orfeumában <i>Haláltánc</i> néven eljárt agóniájával olyan mûvészi érdeklõdést keltett, hogy szereplésétõl az üzem pezsgõfogyasztása mintegy harminc százalékkal fellendült.<br/> Mr. Theo, a Pacific Ocean Trust vezérigazgatójának fiaként született, és ezt úgy értelmezte, hogy elegendõ napi mûködés számára, ha unalmának elûzését tûzi ki élete céljául. Eleinte csak az unalomûzés vezette Charlotte Dusanhoz, késõbb azonban egészen komoly és heves éjszakázássá fajultak érzelmei a mûvésznõ következtében.<br/> - Charlotte! Elveszem feleségül magát! - mondta egy napon a milliomos. De a mûvésznõ rácáfolva a könnyen elképzelhetõ feleletre, így szólt:<br/> - Mit kezdjek egy emberrel, aki csupán milliomos? Azt hiszi, hogy ez minden?<br/> - Igen - felelte õszintén a fiatalember, mivel csakugyan azt hitte.<br/> - Téved! Az én férjemre ne mondják, hogy pénzeszsák. Legyen tekintélye és pozíciója! Dolgozzon valamit!<br/> - Nem tehetem - felelte Mr. Theo. - Akinek pénze van, az ne zavarja dolgozással a mások munkáját.<br/> - Akkor ne is álmodjon rólam!<br/> A fiatalember szerelme azonban nem ismert akadályt. Keresett valami középutat, hogy a tekintély is meglegyen és a munka se váljék szükségessé.<br/> - Mr. Thorn - kérdezte a titkárát egy ilyen tájékozódó szomorú estén -, mit tegyen valaki, ha nem akar dolgozni, és mégis szeretné bizonyos fokig megindokolni állandó jelenlétét a világon?<br/> A titkár markáns, barázdált arcát dörzsölte az álla körül. Emanuel Thorn száraz, sovány ember volt, flegmatikus és álmos hangú.<br/> - Mondjuk - ajánlotta megfontoltan - alapítson egyesületet azzal a címmel, hogy: „A Munka Nem Szégyen, De Unalmas!” Az egyesület éjjel-nappal terjesztené programját: Senki se dolgozzék, akinek a munkájára nincs szükség, vagy nem a megélhetéséhez kell pénzt keresnie. Ha ez megvalósul, úgy rohamos fejlõdésnek indulna a világ, áldás következne az emberiségre, és az ön nevét együtt említenék Galileivel, aki szintén semmit sem dolgozott szerintem, mert csakis unalmában figyelhette meg, hogy a föld forog.<br/> - Stop! Ön mégiscsak a leghasznosabb ember a szolgálatomban! Bármilyen hülyeséget mond, eszembe juttat valami épkézláb ötletet.<br/> - Yes... - Bólintott, és hiányzó, ritkult, vörhenyes pillákkal bóbiskoló szemhéjait megelégedetten lecsukta. - Fõ, hogy az ember valami módon nélkülözhetetlenné váljék. Eredmény a munka értéke, mert a legértékesebb munka sem alibi, és nem menti az eredménytelenséget. Azt hiszem, most nagyon jót mondtam.<br/> - Engem is meglep. Lehet, hogy meghûlt valahol. Az ideám mindenesetre elsõrendû! Világhírû leszek. Az egyetlen mód arra, hogy valaki munka nélkül jólétben élhessen, és ne kritizálják. Senki sem kutatta, hogy Edison dolgozik-e, amikor éppen nem találja fel az izzólámpát, a gramofont és más effélét. Vagy ki törõdött azzal, hogy Darwin munkálkodik-e állandóan, miután úgy vélte, hogy felmenõági majmokkal tartunk rokonságot? Holnap közzétesz a lapokban egy hirdetést.<br/> Nem tetszett a titkárnak.<br/> - Mindig küzdöttem az ellen, hogy egy gentleman a nyilvánosság elõtt szerepeljen. De ön makacs ember. Feladom hát a küzdelmet és a hirdetést.<br/> Így történt. Ám az ostoba válaszlevelek meddõ eredménye után Mr. Theo feltette, hogy érintkezésbe lép ama zord atyával, aki már sokkal régebben magáévá tette Charlotte Dusan felfogását a munka fontosságát illetõen. A fiatalember kész volt rá, hogy enged a sok rábeszélésnek és belép a céghez.<br/> - Mr. Thorn! Kössön össze a „Pacioci”-val!<br/> Jellemzõ volt ez is Mr. Theo egyéniségére, hogy a komoly, hatalmas Pacific Ocean Trust vállalatot természetéhez mérten a rövid „Pacioci” megjelöléssel illette, mint ahogy kedves pónilovacskát édesgetnek undok cuppogással.<br/> Rosszkedvûen szivarra gyújtott, mivel elõrevetette árnyát a nehéz munkával kapcsolatos jövendõ, amikor ugyanúgy fog élni, mint most, de joggal korholják majd naponta.<br/> - A Pacioci, Mr. Theo! - szólt a titkár, és átadta a telefont.<br/> A fiatalember szokott meggondolatlan módján belehadarta a kagylóba:<br/> - A papát kérem! Itt Theo beszél!<br/> A háziközpont „Leó”-t értett, és kapcsolta a portást, akinek ilyen néven húszéves fiúgyermeke volt.<br/> Érdes hang kiáltott Mr. Theóra:<br/> - Na megállj, te csirkefogó! Egy órája ülök itt nadrág nélkül!<br/> - Az hogy lehetséges?<br/> - Úgy, hogy nincs itt a nadrágom! Azt akarod, hogy megfázzam?!<br/> - Isten õrizz! - felelte ijedten a milliomos, mert szerette embertársait.<br/> - Máris náthám lett!<br/> - Hát nincs ott valami ágyterítõ, amivel takaródzni lehet?<br/> - Te ostoba alak! Ágyterítõben nem lehet az elõcsarnokba menni!<br/> - Az biztos.<br/> - Ha öt perc múlva még mindig nadrág nélkül ülök itt, akkor beverem a fejedet!<br/> - Máris intézkedem.<br/> - Halló! Az alsó felhajtásra tétess bélésanyagot, mert kirojtosodik, ha sár van. És a vasalás olyan legyen, mint a borotva éle, mert megemlegeted a kezem járását!<br/> Miután a portás, akinek Leó néven húszéves fiúgyermeke volt, dühösen lecsapta a kagylót, Mr. Theo csengetett, és erre megjelent Sigorszki, a lakáj.<br/> - Azonnal elviszi az egyik nadrágomat a Paciocihoz - szólt a milliomos -, de olyan legyen a vasalása, mint a borotvaél, mert a portásnak lesz, és ha nincs megelégedve, úgy súlyos testi fenyítésben részesülünk. Az alsó felhajtásra tétessen bélésanyagot, mivel kirojtosodik úgy. Mondja neki, hogy üdvözlöm, és ha kell a kabát is, csak telefonáljon.<br/> Sigorszki, a lakáj, valaha átélt egy vasúti katasztrófát, és ennek következtében félszemû és féleszû lett. Általában egészséges korából csak megbízhatatlansága és pontatlansága maradt a régi.<br/> - Mr. Theo - kérdezte lassú orrhangon, emelt fõvel -, miért rojtosodna ki a nadrág. Hiszen ilyenkor autón közlekednek az emberek.<br/> - De a Pacioci portásának nincs autója... Igaz!... Ez sem helyes! Ugorj be a nadrággal Chryslerékhez, és vásárolj szegénynek egy sportkocsit.<br/> Mr. Baruch T. Livingstone, a portás igen meglepõdött, midõn belépett fülkéjébe a félszemû és féleszû Sigorszki egy nadrággal és egy hathengeres Chrysler-sportkocsi vételét igazoló kötlevéllel. A dühös atya megfogadta közben Mr. Theo tanácsát, és az ágyterítõbe burkolódzva ült az ablaknál, kezében az elnöki dolgozó „TANÁCSKOZÁS FOLYIK, CSENDET KÉRÜNK!” feliratú alkalmi táblájával, hogy Leó nevû fiát jól fejbe üsse, amikor késve bár, de mégis elhozza az áhított ruhadarabot. Fogalma sem volt arról, hogy ez a veszély nem fenyegeti, mivel a fia délben felcsapott matróznak, elitta a mûtömés árát, és félórája úton van a nadrággal Hawaii felé, ahol illatosak az éjszakák, tüzes szemûek a nõk, továbbá zeng a gitár, ha a tangószövegíróknak még hinni lehet, ami eléggé kétséges.<br/> - Azt üzeni a gazdám - jelentette Sigorszki -, hogy most már nem fog kirojtosodni a nadrágja, mert vásárolt önnek egy ötliteres kocsit.<br/> A portás álmélkodott, amennyiben ez a szó a csodálkozás és az ájulás közti különleges, hökkent állapotot eléggé híven kifejezi.<br/> - Kicsoda... ön? - hebegte.<br/> - Roland Sigorszki. Nemrégiben beszélt a gazdámmal egy nadrág ügyében.<br/> - Nincs szerencsém... Talán közelebbit szíveskedne, hogy kicsoda ön...?<br/> - Kérem. - Hûvösen bólintott, és máris felmondta: - Születtem Ogyesszában, negyvenkét éves múltam, és mint Papagalos nyugdíjazott görög állomásfõnök hajdani fõlovászmestere kerültem az Államokba. Íme a nadrág. Fogja, uram.<br/> - Bocsánat, de itt tévedés lesz... - ámuldozott. - Én nem beszéltem soha az állomásfõnök úrral...<br/> - Nem vette rossz néven. Legalábbis nekem nem említette. Szófukar ember volt az öreg. Tessék... Itt a kötlevél is. A nadrág vasalása különlegesen éles.<br/> - Bizonyos ön abban, hogy nem téved?<br/> - Magam vasaltam. De ha óhajtja, még egyszer kivasalom, mivel a gazdám szeretné elkerülni az ön kilátásba helyezett inzultusait. Fogja, uram.<br/> A portás szédelegve állt. Sigorszki még közölte vele, hogy milyen számot hívjon, ha szüksége volna a kabátra is, és távozott.<br/> Baruch T. Livingstone szájtátva állt ott, egyik kezében a nadrág, másik kezében a kötlevél, lábainál a lehullott ágylepel, és úgy festett e jelenésszerû, de mérsékelten díszes pózban, mint valami különlegesen modern festõ mûve.<br/> Ekkor azonban megjelent a személyzeti fõnök egy kövér emberrel.<br/> - Bemutatom magának az új portást, Livingstone - közölte kedélyesen, hogy ne ingerelje a beteget. - Ön megfeledkezik arról, hogy valaki a bank elé is kell. Felveheti azonnal a fizetését.<br/> - Nem vehetem fel azonnal. Csak másodsorban.<br/> És elõször is a nadrágot vette fel. A nadrág fizikai igazságának tudatában könnyedén és egykedvûen kettészakadt. Mr. Theo megfeledkezett arról, hogy a portás ülõfoglalkozása következtében erõteljes férfiú volt. Így hát Baruch T. Livingstone nem tehetett mást, derekára csavarta az ágyterítõt, és az új portás csodálkozva nézte, amint elõdje beül az épület elõtt egy hatalmas autóba és elrobog.<br/> - Látja, Marvéd - szólt a személyzeti igazgató -, szorgalmas emberek így válnak meg néhány esztendõ múltán a vállalattól.<br/> Az új portás nem tudta, hogy értse ezt. Nadrág nélkül vagy autóval? Vagy elmebetegen?<br/> Ez azonban már nem tartozik regényünk tárgyához. Az epizód csak annyiban bír jelentõséggel, hogy ha a portás nadrágja nem lép az események ésszerû sorrendje közé, akkor Mr. Theo bejelenti atyjának szándékát és mint jellemes ember, nem vonja vissza többé. Így azonban késõbbre halasztotta a tévesen kapcsolt beszélgetést, és hálószobájába ment, hogy ledõljön kissé.<br/> Ám ezzel már elindult élete rakétasebességgel, visszavonhatatlanul és végérvényesen, egy kacskaringós fordulatokkal dús pályán, elképesztõ kalandok és õrültségek között.<br/> 10.45-kor határozta el, hogy aludni tér, és 11.20-kor már együtt reggelizett jóízûen ama régóta porladó halottal, aki minden bajnak okozója lett.</p>

<p>&nbsp;</p>

<p>&nbsp;</p>

<h4 id="mbp_toc_1">Második fejezet</h4>

<p>A halottal véletlenül találkozott a hálószobájában, abból az alkalomból, hogy felfigyelt e néhai úr hortyogására, és amint benézett az ágy alá, ott látta a megboldogultat békében nyugodni, harsány álomba merülten.<br/> - Halló! Mi ez?... Azonnal jöjjön ki az ágy alól!<br/> A tetem vállat vont, mint aki nem szereti, ha minden csekélységet így eltúloznak, és gúnyos megnyugtatással dünnyögte:<br/> - Kérem, kérem... Mit van úgy oda?...<br/> Elõjött, de közben kibukkanó vállával feldöntötte a bordóernyõs lámpát, ezután kinyitotta az ablakot, jobb kezefejét az utca fölé tartotta, mintha futólag megáldaná a járókelõket, majd fanyarul így szólt:<br/> - Esik... Érdekes, hogy San Franciscóban minden szerdán esik. Ez a gyáraktól lehet. Hány óra van?<br/> A vörös milliomos nyomban egy fotelbe ült, hogy teljes kényelemben, legszélesebb vigyorával élvezze az egész históriát. Az ilyen embereket õ gyûjtötte. Úgy érezte, hogy e világon annyi hülyeség történik naponta, és oly ritkán akad egy is, amelyik szórakoztató volna, hogy ilyesmiért hálásaknak kell lennünk.<br/> - Kicsoda ön?<br/> - Egon Small porszívó- és vasútjegyügynök. Ezenfelül több éve már meghaltam, ami mellesleg nem zárja ki azt, hogy megkínáljon egy cigarettával.<br/> - Cigarettám nincs. Akar szivart?<br/> - Nem. Hozasson cigarettát. Vendéget nem szokás ultimátumszerûen kínálni.<br/> - De azt megbocsátja, hogy bemerészkedtem a hálószobámba?<br/> - Azt nem veszem rossz néven, de mi volt annyira sürgõs magának, hogy felébresszen? Nem olyan idõket élünk, uram, hogy egy intelligens ember bárkit is felkeltsen, ha az illetõ éppen alszik... Pálinkája nincs?<br/> - Oportói vörösbort tartok a háznál.<br/> - Jellemzõ... - dünnyögte keserû, lenézõ gúnnyal. - Egy milliomos... Nna! - Nem fejezte be és legyintett, mint akit az udvariasság akadályoz, hogy megvetõ véleményét nyilvánítsa. A tükrös asztalról felvett egy kölniszórót, és bepermetezte az arcát.<br/> - Nyomban hozatok pálinkát - kiáltott lelkesen Mr. Theo. - És cigarettát is! Ön mától fogva a barátom!<br/> - Hm... Megengedi, hogy ez esetben családi körülményeit szeretném ismerni? - És hivatalos zordsággal, mint aki a sírból egyenesen bejelentõlappá elevenedett, szinte vádlóan kérdezte: - Atyja neve?<br/> - Walter Lincoln.<br/> - Van valami köze a néhai Ábrahámhoz?<br/> - Annyiban, hogy végül valamennyien eljutunk az õ kebelébe.<br/> - A nagy államelnököt gondoltam, akit egy színház páholyában lelõttek vagy leszúrtak.<br/> - Ártatlanok vagyunk! Nemhogy az elnököt, de még egy belépõjegy árát sem szúrták le semmiféle színházban az õseim, mivel ezt a szórakozást nem kedvelték.<br/> - Szép család - dörmögte, és megkóstolt egy pudingszerû valamit, de kiköpte, miután hajkenõcsnek bizonyult. - Szívesen ennék valami hideg felvágottfélét, de figyelmeztetem, ha azt feleli, hogy csak meleg disznókarajt tart a házban, habozás nélkül nyomban inzultálom.<br/> - Mért hiszi, hogy kötelességem önt kényeztetni?<br/> - Mert azt is olvastam a hirdetésében, hogy igen sok pénze van. Ezt mellesleg kezdem kétségbe vonni, mivel állandó ígéreteket tesz szeszes italok és dohányáruk bevásárlására, hogy azután készakarva megfeledkezzék ezekrõl.<br/> És eltûnt a szekrényben derékig.<br/> - Nem jönne velem ebédelni valahová? - kérdezte egyre vidámabban Mr. Theo. - Mikor reggelizett?<br/> - Két napja sincs.<br/> - Az ingek két polccal lejjebb vannak...<br/> - Még hajlonghat is az ember... - mormogta egyre idegesebben, miközben a milliomos ingei között válogatott, és mindenféle lábatlankodó pizsamát egyszerûen kidobált a földre. - Csupa ízléstelen holmija van. Hogy lehet piros nyakkendõt viselni?<br/> - Kizárólag azért keresett fel, hogy az úridivatról értekezzék?<br/> - Olvastam a hirdetését. Gondoltam, mindenkit megelõzök, ha személyesen érkezem levél helyett, továbbá gazdaságos, mert önmagamat nem kell készpénzzel bérmentesíteni.<br/> Egy megfelelõ övet nadrágja köré fûzött, a többit leszórta a földre, és hátrasimította rendetlen õsz haját.<br/> - Na, jön vagy nem? - kérdezte türelmetlenül.<br/> - Ha mindenkit meg akart elõzni - kérdezte az autóban Mr. Theo -, akkor bizonyára elsõrangú ötlete van.<br/> - Természetesen. Ön lesz a második Stanley?! Na?!<br/> - Lehangol. Az elsõrõl sem hallottam.<br/> - Õseinek tartózkodása a színmûvészettõl odáig tökéletesedett, hogy ön nem tud olvasni, és ezért mûveletlen.<br/> - Ha így folytatja, lehetséges, hogy étkezés után megverem.<br/> - Még ez sem lesz elõttem mûveltségének bizonyítéka. Stanleyrõl ennyit: csodálatos teljesítménnyel felkutatta Livingstone-t, a nagy tudóst, aki a Kongó vidékén eltûnt.<br/> - Mégiscsak emlékszem az esetre. Folytassa.<br/> - Ön is felkutathat egy eltûnt nagy tudóst. Pontosan két év elõtt bejárta egy hír a világsajtót, hogy elveszett a Csendes-óceán szigetvilágának nagy kutatója, Gustav Bahr, az Angol Királyi Földrajzi Társaság tagja stb. Utoljára egy kannibál törzs étlapján említették a nevét valami savanykás körettel kapcsolatban, azóta nyoma veszett.<br/> - Azt hiszem, jó nyomon járok, ha az étlap alapján...<br/> - Ne folytassa! - intette le Egon Small. - Elfelejti, hogy olcsó éttermekben sokszor elõkelõ fogások neveit írják az étlapra, holott nem is fõzték ezt a nagyúri csõben sült mifélét vajasmorzsával.<br/> - Ön szerint tehát Gustav Bahr él, mert a valóságban nem tálalták fel csõben sütve vajasmorzsával?<br/> - Az is valószínûtlen, hogy roston uborkasalátával, vagy akár zsemlyemorzsában sütve, idei burgonyával, zsírjában és zöldpetrezselyemmel feltálalták volna - felelte a néhai, és különös, álmatag, szelíd mosollyal nézett a távolba, miközben nagyot nyelt. - Ugyanis e konyhareceptek egyike sem olyan, hogy életben maradhatott volna. Holott él. Tsiui-szigeten. A Fárõr-fok elõtt. Fidzsitõl északra. Ott megtalálhatja ön is.<br/> - Ez érdekel - felelte élénken Theo. - És biztos ön abban, hogy Gustav Bahr Tsiui-szigeten van?<br/> - Miért lennék ebben biztos? Gustav Bahr egyáltalán nincs semmiféle szigeten.<br/> - Hát akkor hol találom meg?<br/> - Itt, San Franciscóban!<br/> - Mi?!<br/> - Képzelje el, hogy Stanley mennyi fáradságtól kímélte volna meg magát, ha Livingstone ott van vele már az induláskor mint kézipoggyász, a karaván holmija között. Hihetetlen, hogy ezt az egyszerû eljárást még eddig nem alkalmazták. Ön lesz az elsõ... Vigyázzon a kormányra!<br/> Mr. Theo elgondolkozott. Ha Gustav Bahr csakugyan itt él valahol, akkor megoldották a házhoz szállított, mesterséges világhír szabadalmát.<br/> - És hol van e pillanatban Gustav Bahr?<br/> - Most?... - Gondolkozott. - Milyen nap van ma?<br/> - Szerda.<br/> - Akkor rendben van. Gustav Bahr itt ül maga mellett az autóban, éhes és unatkozik... Hé! Felfut a járdára...</p>

<p>&nbsp;</p>

<p>&nbsp;</p>

<h4 id="mbp_toc_2">Harmadik fejezet</h4>

<p>- Nézze, uram - mondta Mr. Theo, amikor végre a terített asztalnál ültek és a pincért várták. - Ön az ágyam alá mászott: nem szóltam semmit, gorombáskodott velem: lenyeltem, ön turkált a szekrényemben: beletörõdtem, kételkedett a tisztességemben, de úgy, mintha ez is nagy megtiszteltetés lehetne számomra: hagytam. Rendben van! De most figyelmeztetem a következõkre: Becsületszavamat adom, hogy leveszem önrõl az ingemet, nem fizetem ki a reggelijét, és a rendõrségre viszem betörésért, amennyiben nem felel arra a hihetetlen és rejtélyes pimaszságára: miért kérdezte, hogy: „milyen nap van ma?”, mielõtt közölte, hogy az ön neve Gustav Bahr? Mit felelt volna, ha ma péntek lenne vagy kedd?! Jól gondolja meg, uram, a válaszát, mert elégtelen indok esetén e tompa evõkéssel indián módra megskalpolom, lenyúzott fejbõrét derekán viselt övembe tûzöm, és elmegyek!<br/> Az elhunyt rendületlenül fogadta e kitörést.<br/> - Nem féltem a fejbõrömet - szólt nyugodtan. - Ha megvoltam valahogy csõben sütve, megleszek hajviselet nélkül is. Ám vendégszeretetéért hallja felvilágosításomat. - Lehunyta egy pillanatra szemeit, mint aki összefoglaló visszapillantást vet mondanivalója tárgyára, azután halkan belefogott: - Small Egon álnéven ügynök vagyok. Leadott megrendeléseimért szerdán lakásomra küldik az egész heti jutalékomat, mivel utazom a hét legtöbb napján. Az igazi földrajzkutató sohasem képes az utazással végképp szakítani. És mondhatom, a porszívóval bejárt útvonal is érdekes felfedezések, meglepõ tapasztalatok kútforrása, ahol nem nélkülözöm a veszélyt, a megpróbáltatásokat, és sûrûn akadnak közben vademberek, vagy ami ritkább: még szelídek is elõfordulnak a vásárlók kegyetlen õsi törzsében. Ha nyilvánosságra jut, hogy Gustav Bahr vagyok, úgy vége derûs, nyugodt életemnek. Mi az eset, ha nem egyezünk meg és menekülnöm kell a maga várható indiszkréciója elõl? Már sem cégemnél, sem lakásomon nem fordulok meg többé. Tehát ha kedd van vagy szombat és jutalékom még esedékes, úgy kétszer is meggondolom, hogy nevemet közöljem-e. De mivel szerda van és a pénzt már bizonyosan kiküldték, anyagi kockázat nélkül bemutatkozhattam és menekülhetek is, ha kell. Amennyiben most nem kér bocsánatot tõlem, úgy ön természetesen legyen hétszer átkozott.<br/> - Belátom, hogy igaza van. Kérem, bocsásson meg, és mondja el, hogy mit gondol. Elõbb természetesen fogyassza el a tegnapi reggelijét, és csak azután fogjon hozzá.<br/> - Úgy van. Azután hozzáfogok mai reggelimhez.<br/> Így is történt. Elfogyasztotta az elõzõ napról esedékes és a mai napról elmaradt reggelijét, sõt, mivel ki tudja, mit hoz a holnap, a másnapi reggelijét is elfogyasztotta. Amikor ezzel megvolt, lehunyta a szemét, mint pogány idõk nagy váteszei, ha elmélyülnek önmagukba, mielõtt jövendölésüket a törzs jelenlétében kinyilatkoztatnák.<br/> - Kisebb, inkább botanikai, mint felfedezõ utakkal kezdtem tüneményes pályámat. Elsõ próbálkozásom egy társasággal a Déli Sark felfedezésére irányult. Miután megtaláltuk ezt a helyet, hazatértem. Nagy kutatóutakra nem is gondoltam, de a sorsnak egy villanyosút szakasznyi része is elég, ha le akar csapni. Ez a szomorú tényállás! Kis hajómmal a szigetvilág flóráját tanulmányoztam, amikor Manila elõtt váratlan orkán szakadt reánk. A világjáró tudós élete Isten kezében van. Így történt, hogy beteljesedett a végzetem. Manila zátonyos partjain, egy háromnapos pusztító vihar következtében... Megnõsültem! Igen!... Érkezés után legszörnyûbb felfedezõ utamra kellett indulnom: Zuhogó záporban, gyaloghintón, hotelszobát keresni Manilában! Hagyjuk a drámai részleteket! Nem írom le a város elsõrangú szállodáját, melyekben a túlnépesedett Japán vagy Korea folyóvizeken élõ lakosságának mintájára már a puszta fürdõszobát kínálhatták csak fel, hol a kádban alvók feje felett nyugtalan zuhanycsõ mered, damokleszi szörcsögéssel. Beszélhetnék olcsó, kevésbé zsúfolt hotelekrõl, melyekben, mint az Ázsia szteppéi önellátásban élõ nomádok, mindenki magával hozza hálóhelyét és ragályos betegségeit... de ez nem fontos jelenség. Folytassuk hát ott, amikor éjjel egy órakor, szakadó esõben, kimerülten, gyaloghintómban ültem, melyet a kuli, leszorított rúdja segélyével magasan és meredek ívben egyensúlyozott a feje felett, mert így akarta kifogni velem a záport, és bár legalább azt remélhettem volna ezért, hogy késõbb, összecsukva, beállít pihenni egy esernyõtartóba. De akkor még ifjú voltam és elszánt, mint Columbus kollégám, akirõl talán még ön is olvasott. Az indiai átjárót kereste, és felfedezte egy megbocsáthatatlan tévedés folytán Amerikát, miután ez a földrész véletlenül a két kontinens között tartózkodoþt. Nem a kenyéririgység beszél belõlem, amikor ezt megállapítom, de elvem, hogy egy baklövést nem menthet az eredmény. A lényeg az: csak egy választás volt számomra; kihúzni valahogy az éjszakát. Egy bárba vitt sebes trappban a riksa. Tudományos pályám során elõször jártam grillekben tanyázó, úgynevezett ötórai népség között. A hölgyek zörgõ karpereceikkel, dús festékeik harci színeitõl egészen a cigarettájukig Egyiptomot juttatják eszébe a tudósnak. Egyiptomot, ahonnan tudvalevõleg a festett lábköröm divatja származik, továbbá a Tíz Csapás. Elõször figyeltem meg táncukat, melyhez érthetetlen oknál fogva sem lándzsát, sem szekercét nem használnak. Késõbb már nem akartam mást, mint ez a bizonyos Columbus nevû, annak idején: egy átjárót kerestem a parkettõl a ruhatárig. Ám ekkor közöttem és a parkett között utamba került egy nõ, mint egykor Amerika szerencsés kollégámnak! Felfedezett a feleségem! Akkor még ismeretlen és titokzatos volt számomra, mint hajdan Ausztrália, Terra Incognita korában, mielõtt Cook kapitány leleplezte, ahogy bizonyára ön is tudja.<br/> - Nem tudok róla, de ha állítja, hogy ez a rendõrtiszt leleplezte õnagyságát, akkor bizonyára úgy van.<br/> - Ausztráliát gondoltam, uram! Szóval elég annyi, hogy ott állt elõttem egy leány, karcsú, mint a Tûzföld, titokzatos, mint az Iráni Fennsík és olyan kacér, hogy ahhoz fogható földrajzi fogalom alig létezik.<br/> - Nem is ragaszkodom ahhoz, hogy õnagysága kacérságát festõi útleírásokkal érzékeltesse...<br/> - Nem is teszem. Régi alkoholisták szerint kitûnõ fizikumú földrajzkutatók sem bírnak el többet egy üveg pezsgõnél. Kivéve talán Marco Polót, aki bizonyos fokig szélhámos volt, vagy Cecil Rhodest, ki inkább diplomatának számít. Így tehát érthetõ, ha bizonytalan hullámzással közeledett életem jámbor hajója a feszes selyembe csavart, lágyhullámú ringatódzás felé, melynek hátterében a végzet lappangott. Mert ez a nõ olyan volt, mint Afrika; dúsan festõi, titokzatos, egzotikus, forró... és hogy tudott csókolni!...<br/> - Bocsánat, hogy félbeszakítom, de nem értek a földrajzhoz: hogy tud Afrika csókolni?<br/> - Alacsonyrendû tréfálkozása sokkal triviálisabb, hogysem sérthessen általa. Tehát folytatom higgadtan. Megismerkedtem ezen az estén pályafutásom korallzátonyával. Képzeljen el egy zátonyt, válla nélküli estélyi ruhában, csodás kék szemmel, és olyan volt...<br/> - Tudom: olyan volt, mint a Tûzföld, vadul csókolt, mint Afrika, hullámzott, mint az Iráni Fennsík és átkarolta önt, mint Felsõ-Mongólia. Gyerünk tovább!<br/> - Otrombasága ezúttal sem sért. Megismerkedtünk, és újabb egy üveg pezsgõt ittam, ami talán még Pizarrónak vagy Corteznek is megártott volna, holott ezek elsõsorban hódítók voltak. Igaz-e vagy sem?... ma már kitudhatatlan, de többen is állítják, hogy hajnalban lelkes nyerítést hallatva, magam futottam feleségem gyaloghintójával a szállodáig. Ma sem értem, hogy mégis egy kövér, vén telepes szállt ki elégedetten, és ötven centet adott. A monszun további két napot dühöngött és én további nyolc évet, mivel huszonnégy órán belül elvettem feleségül ezt a hölgyet. Azt hiszem, sikerült megértetnem önnel, hogy milyen egy korallzátony. Bár remélem, amúgy is tudta.<br/> - A zátonyokat illetõen csak a víz alatti tönkrõl volt tudomásom.<br/> - Mindegy. Ha akarja, egy korallzátony közepére kerültem, ha akarja, a tönk szélére: a fõ, hogy zátony volt ez, titokzatos, víz alatti õsképzõdmény... de hogy tudott csókolni!<br/> - Ne hangsúlyozza. Megjegyeztem, hogy a korallzátony úgy csókol, mint Afrika, kecses, mint a Tûzföld és általában õnagysága kacér, mint a jelentõsebb földrajzi fogalmak. Most szeretném tudni a sok beszéd magvát. Ön nem elég tömör.<br/> - Felelek önnek, úgy is mint tömör. Világosan és egyszerûen, anélkül, hogy elkalandoznék. A földrajzkutató pályáján általában döntõen jelentõs felívelést jelent, ha megnõsül. Ilyenkor kerül sor a hosszú, nagy horderejû, esetleg többéves útjaira, amikor semmiféle dzsungel nem lehet elég mély, sötét, távoli és veszélyes. Ami az én házasságomat illeti, e tekintetben ideális volt. A feleségem ugyanis szenvedélyesen szájharmonikázik. Tisztelt uram! Én hallottam a prédát keresõ berberoroszlán ordítását, és Bombay-ban jelen voltam, amikor egy veszett elefánt utolsó sóhaját lehelte kürtszólamban. E hangok ma meghitt emlékeim, ha nõm szájharmonikázására gondolok. A harmonika okozta, hogy rászántam magamat az Amazon dzsungelének felderítésére, és csoda, hogy ma még arrafelé ismeretlen rész is van. Egyszer elmentem e harmonikázás miatt a közép-afrikai Rudolf-tóhoz, másszor bezárkóztam a fürdõszobába, és megeresztettem a vízcsapokat... Végül a Tsiui-szigeten, mielõtt visszafordultam volna, éreztem: elég! Betelt a mérték! Minek mennék haza a kannibálok közül? Békében, nyugodtan maradhatok itt. Így is lett. Jól aludtam, nagyszerûen éltem. És híztam. Ez lett a vesztem. A kannibálok kezdtek szemérmes mosollyal nézegetni. Ajándékokat és ínyencfalatokat hoztak. Sejthettem, hogy az ünnepekre hízlalnak, és meghívókat küldenek vidéki rokonaiknak rám való hivatkozással? Egy délelõtt a fõnök kínos zavarban és elnézésemet kérve közölte, hogy este elkészítenek, és szívesen teljesítik az utolsó kívánságomat: ha akarom, spékelten, ha akarom, pácolva tálalnak fel, de ha tetszik, tûzdelhetnek is, mondották, mivel e törzset nem jellemzi a kegyetlenség. Hiszen õk titokban spékelve szerették a földrajzkutatót, csupán elõzékenységbõl ajánlották fel a választást. De mégsem ettek meg...<br/> - Ne mondja!<br/> - Kevés hiányzott ehhez. Szerencsémre délután kikötött egy hajó, és néhány matróz sértõnek találta az elgondolást, hogy hurkának töltsék õket, vegyes felvágotthoz. Ebbõl szóváltás lett, majd kézitusa, és nekem sikerült elmenekülnöm a hurkajelöltekkel, de magammal vittem valamelyik régi étlapról egy Egon Small amerikai ügynök nevét. Én voltam, aki a nyilvánossággal tudattam, hogy a kannibáloknál Gustav Bahrt elköltötték az élõk sorából. Ez a történelem. Most önön a sor, hogy megfelelõ hírveréssel elõkészítse az expedíciót, amely felkutat, megtalál és visszahoz.<br/> - Ha így áll a dolog, ahogy mondja, miért megy haza ismét? Nem jó volt itt San Franciscóban?<br/> Búsan bólogatott.<br/> - Nagyszerû volt... De az a nõ még itt sem hagy békében.<br/> - El akarja hitetni velem, hogy áthallatszik Londonból, ha õnagysága szájharmonikán játszik?<br/> - Tudja ön, hogy mi az a hazajárás?<br/> - Hogyne. Ha romlott lelkivilágú földrajzkutatók nem költik holt hírüket, hanem becsületesen hazautaznak a családjukhoz.<br/> - Nem vitatkozom. A lényeges az, hogy halálom hírére a feleségem spiritiszta lett, és azóta meghív minden szeanszra a túlvilágról. Van valami a spiritizmusban, vagy nincs, én ezt nem tudom eldönteni. Egy bizonyos: minden éjszaka azt álmodom, hogy felébredek otthon a lakásomban, és együtt vagyok a feleségemmel. És harmonikázunk. Álmomban megtanított. Hát én inkább hazamegyek, a lakásomban alszom, és azt álmodom, hogy felébredek San Franciscóban, mivel itt jól érzem magamat. Sajnos uram, ha egy asszony molesztálni akarja a férjét, legyõzi a halált is. Számomra ez a tanulság. Találjanak meg, tévedések, bolyongások és küzdelmek árán, annak rendetlen módja szerint, ahogy illik.<br/> - És hogyan <i>illik </i>magát megtalálni?<br/> - Nem egyszerû. Önnek majd fel kell mutatni a bizonyítékokat. El kell, hogy mondja az oknyomozó, tudományos hátterû történetet. Ha nem talált meg annak rendje és módja szerint, akkor csak kinevetik és leleplezik. E tekintetben nem jelentek kedvezményt, ha a hajóján is vagyok elrejtõzve.<br/> - Hogy képzeli a kutatást?<br/> - Én beköltözöm önhöz, és elbújok a lakásában. Azután következik a sajtókampány: mi lett Gustav Bahrral? Végül jön maga, és expedíciót szervez. Indulás! Gondos kivitel. Méréseket eszközöl, összevetik adataikat, kikérdezik a bennszülötteket, behatolnak a Tsiui-sziget belsejébe, és a vadon közepén rám bukkannak. Jó volna, ha begyakorolná velem a nagy pillanatot Stanley élettörténetébõl. Õt például szélhámossággal gyanúsították, pedig csodálatos volt, amit tett. Nekünk tisztább kézzel kell cselekedni, mivel szélhámosságról van szó.<br/> - Szóval, hogy ment ez a jelenet?<br/> - Amint Stanley megpillantotta Livingstone-t, így szólt: „Ha nem csalódom, ön Mr. Livingstone!” Esetemben Gustav Bahrt kell mondani. Én majd kezet nyújtok, és ezt felelem: „Yes...” Mire ön elismétli Stanley forró szavait: „Hálát adok Istennek, hogy önnel találkozhattam...”<br/> - Nagyon szép lesz - sóhajtotta Mr. Theo. - Majd kell valaki, aki súgja.<br/> - Megéri a fáradságot! A bennszülöttek rivalgása, kísérõinek sorfala között a hajóra megyünk, és maga vissza fogja vinni feleségéhez a teljesen elvadult felfedezõt.<br/> - Maga nem látszik éppen elvadultnak.<br/> - Most nem is. De majd nézzen meg, ha vissza fog vinni a feleségemhez.<br/> És már a puszta gondolattól valóban sokkal elvadultabbnak látszott.</p>

<p>&nbsp;</p>

<p>&nbsp;</p>

<h4 id="mbp_toc_3">Negyedik fejezet</h4>

<p>Elég volt néhány rövid kis hírecske, és a világ lázba jött. Csakugyan?! Mi is lett ezzel a Gustav Bahrral? Jó, hogy említik... Itt egy értékes ember tûnt el a leltárból, és senki sem szól, senkinek sem hiányzik! Hallatlan, kérem!<br/> A tömeg szíve megmozdult! Valaki sínylõdik a távoli óceánon! A szomszéd lakásban megõszül egy zongorahangoló, és senki sem törõdik vele. Viszont az eltûnt kutatót a csendes-óceáni szigeten mindenki szívbõl sajnálja, mindenkit dühbe hoz a felelõs tényezõk hanyagsága, és a polgárok zöme úgy érzi, hogy rokona lett az elveszett kitûnõ tudósnak. A polgárok szeretik, ha kitûnõ egyénekkel rokonságba kerülnek. Természetesen nevetséges volna azt mondani, hogy küldjön a távoli ismeretlen szigetre néhány dollárt ennek a tudósnak.<br/> És ez a fõ. Értik?<br/> A szomszéd zongorahangolónak küldhetnek tíz dollárt, tehát megtalálja a módját, hogy diszkreditálja az ilyen tolakodó nyomort! Az asszony ruhái, a gyermekek dohányzása, a zongorahangoló könnyelmûsége (öt év elõtt egy négyágú ezüst karos gyertyatartót vett a nagyanyjának) okai a bajnak. Legyünk õszinték: a zongorahangolót nem meri sajnálni, mert néhány dollárral segíthet rajta. Az emberi részvét éppen fordítottja egy kirándulásnak. Mennél távolabb fekszik térben a szánalom célja, annál gyorsabban és kényelmesebben eljut hozzá megértõ embertársainak szíve!<br/> És gyorsan másról beszélnek. Kicsi tragédia, közeli szegénység, tehát kínos. Ezért talál olyan hatalmas visszhangra minden roppant igazságtalanság. Roppant igazságtalanságokon nem lehet apró adományokkal segíteni, és ez fokozza a sajnálkozó egyének biztonságérzetét. A közügy mindenkinek kedvenc magánügye. De végre is egy ember baját, akinek a felesége idei zöldborsót vesz, amikor még ennyi és ennyibe kerül kilója, nem lehet közüggyé felfújni. És ha már itt tartunk, miért jár a leánya állandóan új selyemharisnyában? Miért nem teszik össze a pénzt?... Látja, ilyen emberek, mint ez a Gustav Bahr, ötcentes szivarokat szívnak... A sógornõm mondta, aki jól ismer néhány híres tudóst, mert kölcsönkönyvtára van. Az ilyen embereken, mint Hangoló Anton és családja, nem lehet segíteni... Látta, hogy a kisfiún szakadt harisnya van? Hát ez az!... Mindenki lehet szegény, de engedje meg, rongyosan azért nem kell járni! Annak nem muszáj lenni! Az unokafivérem sokszor együtt van minisztériumi emberekkel, mert jó társaságba jár, és azt mondja, hogy ez a Gustav Bahr mindig olyan rendes és tiszta volt, mint aki most jön egy skatulyából. Istenem, csak megtalálják szegényt! Tudja, hogy én meg az uram nem aludtunk egész éjjel?!<br/> És sajnálják és ennek még gyûjtenek is esetleg, és ha majd elõkerül, meggyanúsítják és pletykáznak róla.<br/> De pillanatnyilag folytonos téma lehet a lapoknak Gustav Bahr. Egy fõszerkesztõ éppen vacsorára siet, és Guss, a politikai rovatvezetõ izgatottan útját állja. Másfél hasáb még üres, és lapzárta lesz nyomban!<br/> - Nem értem magát, Guss! - mondja a fõszerkesztõ. - Írjon másfél hasábot arról a nagyságról, aki a kannibáloknál eltûnt!... Szörnyû, hogy egy ilyen világhírû festõmûvészt... hát kutatót! Ki a fene törõdik vele!... Szóval ez magasztos ügye az emberiségnek, és miért nincs hír róla?... Kétségbeesett gyermekei sírnak utána... Maga lehetetlen fráter! Írja, hogy a testvére gyermekei sírnak, vagy a szomszéd gyerekek, de gyereksírás kell, mert anélkül nem ér semmit! Vagy kezdje így a cikket: „Gaston Bohrer! Van, aki e nevet nem ismeri?!” Mi az, hogy nem így hívják?!... Torkig vagyok magával, Guss! Elsején elmehet! Nem tud semmit, és mindig csak okoskodik!<br/> No azután jönnek a belletristák. Ezek a malíciózusak, könnyen elmélkedõk, és párhuzamot vonnak. Mindig és mindennel! Mondjuk a <i>„Kakaóbotrány margójára”</i> címû publicista remekmû így szól:</p>

<p><i>„A tudós meghal a kakaó honában és az ügyvéd, aki tízezreket költ asszonyokra, megvesztegetett egy kakaó-szakértõt... Az egyik meghal, a másik még él, a kakaó miatt. Milyen különös kép: Két ember jelleme és köztük a kakaó, ez az egyszerû termék, amelyet mindenki a maga módja szerint készít el. Egyik az emberekért, másik az asszonyokért. De gustibus non est disputandum...”</i></p>

<p align="right">(-blg-)</p>

<p>A másik egy kivégzett revolveres bankrabló esetérõl meditál.</p>

<p><i>„A tudós a szívét viszi a kannibálokhoz és a rabló az õ kannibál szívét hozta a civilizációnak... Az egyik eltûnt, de a kultúráért vert benne a szív! A másik cinikus, cigarettával megy a kivégzésre. Ez is szív, az is szív. Lássák be végre a tényezõk: Eppur si muove! És mégiscsak utána kellene járni!”</i></p>

<p align="right">(Justinianus.)</p>

<p>A Tudományos Intézet esszéistája gúnyosan kiált a vasárnapi mellékletben: <i>„Nem tudnak védekezést az elharapódzó ponyvairodalom ellen? Adják ki a széles néprétegek számára olcsón Gustav Bahr mindenki számára izgalmas mûvét: »Sextánssal a fényévek és sectorok imagináriusain át a kozmikus rendszer és az oceanobiográfia relációinak nyomában, a differenciális integrálrendszerben.« Ez beadná a kulcsot mindenféle cowboy- és kalandorregényeknek! És üdvös népnevelõ hatása is volna.”</i></p>

<p>A népszerûség magasabb fokát jelenti, amikor a világhírû író életrajzregénybe kezd, és már nagyobb lépés a népszerûség felé az étlap:</p>

<p><i>„Marinírozott bárányfej tormával &agrave; la Gustav Bahr.”</i></p>

<p>De az igazi, a megfizethetetlen, a beteljesedett népszerûség: Egy sláger! Az elsõ foxtrott sláger!<br/> Ez a teteje!<br/> Jönnek a görlök!</p>

<p><i>„The twenty Gustav Bahr Melody Sisters In the Bask.”</i></p>

<p>És eléneklik az ismert slágert, amelyben egy szép bennszülött leány minduntalan így sóhajt:</p>

<p><i>„Ágyõ, kis Gustav Bahr,<br/> Ágyõ szép dzsungel-regény<br/> Elválni fáj!<br/> Mégis muszáj!<br/> Mert mustár nélkül nem szeretlek én!”</i></p>

<p>És dansz következik.<br/> Hát ez az! Most már itt az idõ Theo számára! Erre várt!<br/> És megszülethet a világszenzáció egy reggeli lap címoldalán:</p>

<p align="center">A PACIFIC OCEAN TRUST ELNÖKÉNEK TUDOMÁNYSZERETETÉRÕL KÖZISMERT FIA ELHATÁROZTA, HOGY E KOR LIVINGSTONE-JÁT,<br/> GUSTAV BAHRT FELKUTATJA!</p>

<p><i>Az egész világ megrendülten tekint e veszélyekkel teli hõsi és magasztos vállalkozás felé! - (Legjobb az enyhén illatos „Brazol” borotvakrém! Brazol púder! Brazol selyemharisnya!)</i></p>

<p>A rádió elõadást tart a nagy kutató céljairól, a szigetvilágról, a modern mûszerekrõl, az óceánjárókról, a félvad pápuákról és általában a pénzintézetekrõl. 4.20-kor hanglemezeket közvetítünk. - (<i>Egyen minden reggel Pauker-magvakat. Tízdekás mintacsomagok is kaphatók!</i>)<br/> A strand homokján üres üvegek hevernek, és címkéjük ezt hirdeti:</p>

<p align="center">„GUSTAV BAHR NAPOLAJ”</p>

<p>És megafonok harsogják a kannibál fox-trottot.<br/> Íme, az ember!<br/> Így lesz a felfalt utazóból divatos fox-trott és nevébõl napolaj-reklám, a strand porában.<br/> Ecce homok!<br/> No, de amíg egy expedíció eljut odáig, hogy elinduljon! Hogy ne legyen más feladata, mint behatolni az ismeretlenbe, legyõzni a halálos veszélyeket, bolyongni viharban fagyban, forróságban. Csupa gyerekség az elõkészülethez képest! Öreg sarkutazók mesélik, hogy ha elviselhetetlennek látszott az örök jég, a szüntelen éjszaka, a fagydaganat és más nélkülözések kínja, valaki visszaemlékezett az útnakindulás elõkészületeire, és ilyenkor megnyugodtak kissé, mivel úgy érezték, hogy aránylag mégis tûrhetõbb most a sorsuk.<br/> Mr. Theo tervét illetõen elsõsorban a kisszámú, elsõrangú szakemberek kiválogatása látszott problémának. Hát ezért felesleges volt aggódnia. Az elsõ hírre felhívta édesapja, hogy régi barátjának unokaöccsét figyelmébe ajánlja.<br/> - Részt vett már expedícióban?<br/> - Nem. Éppen ézért szeretne elmenni. Majd jó hasznát veszitek.<br/> - Mihez ért?<br/> - Elsõrangú mûötvös. Az ilyet mindig lehet használni. Tavaly díjat nyert Csikágóban egy aranyozott névjegytartóval. Nem lesz sok baj vele, csak kímélni kell, mert kedélybeteg.<br/> A legnagyobb lap fõszerkesztõje, aki az egész sajtókampányt vezette, okvetlen ragaszkodott ahhoz, hogy elvigyék az unokafivérét, ki elismert futballbíró, és nem lehet tudni, mire használhatják egy expedíciónál. A fõszerkesztõnek igaza volt. Az expedíciónál csakugyan senki sem tudta, hogy mire használják ezt az embert? Másnap egy régebbi menyasszonyának apja telefonált:<br/> - Mr. Theo, egy csekélységet kérek, amit ön nem fog megtagadni.<br/> - Parancsoljon.<br/> - Ugyan kérem, ígérje meg a következõket: ha feltalálja ezt a Gustav Bahrt, elsõ szava a nagy tudósnak ez legyen: „A mûvelt emberiségnek üzenem: Mindenütt jó, de legjobb a Horchman-pneu és tömlõ, ugyanott elsõrangú golyóscsapágy!”<br/> - Ez képtelenség...<br/> - Bebizonyított tény! Próbálja ki egyszer ezt a pneut és tömlõt, ugyanott golyóscsapágyat! Nem hiszem, hogy megtagadná ezt a semmiséget, azok után, hogy Ellen oly ritkán tagadott meg öntõl bármit is.<br/> Mivel Mr. Theo megtagadta a kérést, egykori menyasszonyának apja nem köszönt többé, és csúf pletykákat terjesztett felõle. A házmestere szerényen kérdezte, hogy elvinné-e a fiát, aki az Isten is expedíció számára teremtett. Vízvezetékszerelõ, de ért valamit a kenceolaj-finomításhoz is. A házmester keresztülvitte: velük ment a vízvezetékes.<br/> Lassanként elterjedt a környéken, hogy a milliomos kõszívû egyén, nagyképû, és olyan hûhót csinál ebbõl az expedícióból, mintha õ fedezte volna fel Columbust. Ugyan mi volna abban, ha a háziorvos apósát elvinné magával? Igazán szépen énekel, és egy kórboncnokot mindig lehet használni.<br/> Úgy beszéltek errõl a kórboncnokról, mint egy ügyes kis útineszesszerrõl.<br/> Legtöbb baja azonban Gustav Bahrral volt a milliomosnak. Már elkészült a hatalmas, komfortos szekrény, melyben az elveszett tudóst magukkal viszik, és Gustav Bahr beköltözött, hogy akklimatizálódjék, mint a hídépítõmunkás, akit mesterséges, víz feletti keszonban szoktatnak a légnyomáskülönbözethez.<br/> - Ki irányítsa az expedíciót?<br/> - Természetesen - felelte a híres tudós - az illetõ nem lehet akárki. Egy Gustav Bahrt kell megtalálnia!<br/> - Kit tart a legjobb földrajzkutatónak?<br/> - Ezt a kérdést sértésnek szánta?<br/> - Úgy értem, önt leszámítva.<br/> - Hát kérem... - Elgondolkozott. - Az élõk közül, sajnos, nem ismerek hozzám foghatót. Régebben egy Magellan, egy Diaz vagy Schweinfurt... De hát jelenleg, sajnos, be kell érnünk azzal a felfújt Nobel-díj-jelölt Sir Arthur Maxbellel.<br/> - Nagyszerû! Azt hallottam, hogy zseniális ember!<br/> - Igen. Gyönyörûen fest. Volt egyszer egy vitám vele, fél évig leveleztünk. Mert személyes találkozástól megkímélt a sors. A térképen, szerintem, két fokkal keletre tévesen vette fel Tsiuit. Bebizonyítottam, hogy nevetséges ostobaság, amit tett.<br/> - Szóval önök nem is látták még egymást?<br/> - Nem. Alig hinném, hogy kellemes a külseje.<br/> - Vigyázzon!<br/> A tudós gyorsan eltûnt a szekrényben.<br/> Sürgöny.</p>

<p><i>„Hallgatólagos beleegyezésére, amellyel levelemet tudomásul vette, közlöm, hogy az esti vonattal érkezem. 45 éves nyugalmazott ítéletvégrehajtó, aki úgy érzi, hogy tartogat még számára valamit az élet.</i></p>

<p align="right"><i>Schwachta Szókratész vagy Knapp (ahogy tetszik).”</i></p>

<p>Dühösen összetépte. Millió dolga lett! Kérvények, beadványok, felkérés, sajtó és Gustav Bahr és megint Gustav Bahr, aki napról napra döbbentebben konstatálta, hogy milyen hihetetlen a különbség egy indiai nábob káprázatos palotája és a tartózkodási helyéül választott szekrény között.<br/> Azután megindult az elképesztõen groteszk és összefüggéstelen, lidércnyomásszerû események sûrû változata. Kezdte a nõ: Charlotte Dusan, aki újabb prolongációban ropta estérõl estére a <i>Haláltánc</i> címû tüzes végvonaglását.<br/> Jött!<br/> Jött, mint egy fúria, rózsaszínû, fojtogatásra görbült karmokkal, ágaskodó platinakígyóival, egy Medúza, kockás tavaszi kosztümben.<br/> - Nevetségessé akar tenni? Azonnal fújja le az expedíciót!<br/> - De hisz a maga kedvéért teszem!<br/> - Az én kedvemért ne csináljon reklámot!<br/> Ájulás, orvos, sikoly, a lépcsõházban rekedt riportereknek Mr. Thorn szendvicseket küld, az elrohanó Charlotte Dusan szenzációs leleplezéseket ígér Mr. Theóról, melyek alkalmasak lesznek arra, hogy bojkottot szervezzenek az expedíció népszerûsége ellen.<br/> A déli lapok ordító betûkkel hozzák a hírt, hogy a Pacific Ocean Trust legszebb luxushajóját <i>Stanley Up To Date</i> néven az expedíció rendelkezésére bocsátja. Az emberiség lenyûgözve áll e hatalmas szolidaritás elõtt, amelyben politikán és világnézeten felüli treuga dei-ben összefognak kicsik, nagyok, közeliek, távoliak, európaiak, színesek és színtelenek. Egyetlen elvesztett tudósért! Itt nincs politika, Wall Street és reklám, ez nyersen maga a nagyszerû tény: Az ember az emberért! „Man for man!” - (<i>Lefekvés elõtt, felkelés és alvás közben legjobb az érett nyugat-indiai juhtúró!</i>)<br/> Ezután tíz dollárért a hentes kötényével és kosarával megkísérli, hogy elhagyja a riporterek sûrûjén át lakását. A kapuban visszavedlik Mr. Theóvá. Vesztére. Hatalmas Chrysler-kocsi áll meg a kapuban, és bordó szoknyában, a tömeg hangos tetszésnyilvánítása mellett nagy bajuszú, ideges maharadzsa lép ki, megemelve szalmakalapját.<br/> - Van szerencsém. Nevem Baruch T. Livingstone, a Pacific Ocean Trust volt portása.<br/> És átnyújt egy szakadt nadrágot.<br/> - Mit óhajt? - kérdezi Theo, azt remélve, hogy felébred.<br/> - A kötlevélbõl megtudtam a nevét. Ön telefon útján várakozásra késztetett, holott különben nem vártam volna fiamra, aki nadrágomat elvitte! Állásomból ezért kidobtak, és... Gyerekek, takarodjatok, mert rendõrt hívok!<br/> - Ne folytassa! Felajánlok önnek ötven dollárt.<br/> - Soha! A fiam felgyújtotta az agyamat. Elküldtem a szomszéd mûtömõhöz, és tudja Isten, miért, egy távoli szigetre utazott, holott San Franciscóban igen magas fokon áll a szabóipar. Megértettem. Én is mindig a tengerre vágytam, csak az állásom tartott vissza! Szabad vagyok! Eladom az autót, kiházasítom a feleségemet, és talán késõn, de nem elkésve a tengerre megyek, és önnek kötelessége gondoskodni rólam...<br/> - Uram, utolsó ajánlatom száz dollár!<br/> - Ön egy megevett kutató nyomait akarja feltalálni! Itt vagyok én! Expedíció portás nélkül ma már nem az igazi! Ha megtagadja kérésem, továbbra is ebben az ágyterítõben járok, ami kifejezett propaganda ön ellen!<br/> - Százötven! Ha nem fogadja el, leütöm, és a tömeg összecsapódik ön felett.<br/> Nem fogadta el. Mr. Theo leütötte, és a tömeg szavalókórusban kiszámolta. Kilencig feküdt a portás, de már hétnél felkelhetett volna.<br/> Aznap még kétszer ütötték le, és egyszer Sigorszki kiverte a fogát egy riporterrel.<br/> Azonban minden hiába.<br/> Az utca fõmûsorszáma többször is megismétlõdött! Jött a Chrysler-kocsi, és kiszállt a maharadzsa. A gyerekek már elnevezték „görl-bácsinak”, és tegezõdtek vele, sõt cukorkát adtak neki. Valamit tenni kellett, mert az aktus mind botrányosabb lett. Mikor este kilenckor a szemközti épületállványon megjelent a portás Theo ablakának magasságában, kezében az ágyterítõt lengetve, a milliomos beadta a derekát. Elviszi az expedícióval, kabinja a kórboncnok és a futballbíró között lesz, valamivel távolabb az ötvös, mert ez kedélybeteg és nyugalomra van szüksége.<br/> Tízkor este kitört a pánik!<br/> Sürgöny érkezett, amelyben Gustav Bahrné közli, hogy jelenlétével emelni akarja az expedíció ünnepélyességét, látni akarja férjét élve vagy holttá nyilvánítva, legközelebbi hajóval jön.<br/> Gustav Bahr közölte, hogy ez esetben az õ részvételére ne számítsanak.<br/> - A közvélemény nem tûri - érvelt Theo -, hogy visszautasítsam az ön özvegyét.<br/> - Uram! Lehet, hogy igaza van - felelt Gustav Bahr, aki most már úgyszólván állandóan a hatalmas kékszínû, fogasokkal ellátott keszonban tartózkodott. Ám a ruhafogasokon hentesáruk függtek. - De ha én meghallom szájharmonikázni az asszonyt, akkor az ön expedíciója sohasem fog rám találni, mert egyszerûen nem jövök ki a kabinból. Abban biztos lehet, hogy Livingstone-t nem keresheti senki sem Stanley gardróbszekrényében.<br/> - Mit tegyünk?<br/> - Induljon egy héttel elõbb! Hivatkozzék a beálló nedves idõszakra. Ha száraz lenne, arra is hivatkozhatna. Régi jó fogás a szakmában.<br/> Így azután minden megváltozott váratlanul: indulás egy héttel elõbb. A boldogult férj menekül özvegye elõl.<br/> És még nincs egy használható ember.<br/> Na, akkor jött a használható. Az volt az igazi hecc!<br/> Vaszics, a fél szemére vak orosz matróz érkezett látogatóba. Nagyon sovány, roppant széles állú, horgas orrú, zsoké külsejû egyén volt, lángvörös hajjal, hiányzó fél szemén plasztronnal. Sigorszki nyitott ajtót, és olyan pálinkaköd hömpölygött be az elõszobába, hogy a félszemû lakáj megtántorodott, mint akit döfés ért.<br/> - Mit óhajt?<br/> - A gazdájával szeretnék négyszemközt beszélni.<br/> - Lehetetlent kíván. Ha vendég van, Mr. Theo kiküld a szobából, és kettõjüknek mindössze három szemük van, viszont ha a titkárt hívják, azzal már összesen öt a szemek egyenlege.<br/> A cingár vörös csuklott, és egy szelíd gesztussal elhárította a tréfás lakájt, aki erre belezuhant a paravánba, kidöntötte a rabicfalat, és leszállt a konyhában. Ezután Vaszics összeszedte magát, és méltóságteljes léptekkel benyitott a szalonba. De az ajtó kifelé nyílt. Honnan tudhatta? A két szárny azonnal beszakadt, úgyhogy Mr. Theo revolverrel rohant ki a hálószobájából.<br/> - Mit akar?<br/> - Mindegy. Csak édes ne legyen. Nem szeretem a likõrt. Nevem Vaszics, fedélzetmester voltam a <i>Részeges Bálna</i> cethalászhajón, de állás nélkül vagyok. A kapitány, egy brutális barom, kiütötte a fél szememet.<br/> - Ön nagyon is gyenge a hajósélethez.<br/> - Sajnos, ez igaz... Különösen most, hogy fél évet börtönben voltam, mert az a rabiátus fráter két pofonba belehalt.<br/> - Szóval mit óhajt?<br/> - Ha volna a házban vöröshagyma, nagyon megköszönném. Mert itt van a löncs ideje.<br/> Mr. Theo lassan rájött, hogy ez a kis vörös ember megtévesztõen gyászos külseje ellenére, igen kemény fából van faragva.<br/> - Van már valaki - kérdezte a félszemû -, aki ért az ilyen kutatáshoz?<br/> - Maxbell professzor, azt hiszem, vállalja.<br/> - Elsõrangú lesz. Azért mégis kell valaki, aki ért az ilyen kutatáshoz.<br/> - Alkalmaztam egy kitûnõ kapitányt. Robert Watson.<br/> - Hm... Még nem hallottam róla. De azért lehet kitûnõ hajós. Bár nem valószínû...<br/> - Maga tudna megfelelõ embereket ajánlani?<br/> - Hát éppen tudnék. Itt van például véletlenül San Franciscóban Fülig Jimmy...<br/> - Az kicsoda?<br/> A vörös megvetõen mosolygott, és fesztelenül a falnak akart támaszkodni tenyerével, de leszakította az ablakfüggönyt, és ez rézrudastul ráesett egy másfél méteres japán vázára.<br/> - A fene látott ilyen gyerekjáték lakást... - dünnyögte rosszkedvûen a romok felett. - Hát látja, errõl a Watsonról nem tudok, de a Fülig Jimmyt ismerik Cape Towntól Hondurasig, és ez neki nem is olyan nagy öröm.<br/> - Matróz?<br/> - Igen. Azonfelül uralkodó. Egyszer a Boldogság Szigetek királyát helyettesítette a trónon, míg az uralkodó világi életet élt. Alvilágit.<br/> - A fene!... Viccel? Vagy igazán van olyan matróz, aki egy birodalmat kormányozott?<br/> - Fülig Jimmy egyszer velem együtt a „Nekivág!” nevû sónert Jávától Sanghajig kormányozta. Egy szigetországot könnyebb kormányozni, mert aki a trónon ül, annak nincsen a nyomában ötven finánc motorcsónakkal... Bocsánat, de elfáradtam.<br/> Odahúzott egy alacsony széket és leült, de ekkor kiderült, hogy kisasztallal volt dolga, és a romok közül értékes arany és ezüst cigarettaszelencék gurultak szét.<br/> - Hallja! Fene látott ilyet!... Törpék országát rendezett itt be?<br/> Mr. Theo, bár megviselte a sokféle elõkészület, kedélyesen vigyorgott. Ez igen!<br/> - Magát felveszem fedélzetmesternek és este telefonáljon, hogy hol mutathatja be azt a Fülig Jimmyt. Lehetõleg nem itt, mert kíméljük most már, ami még megmaradt a berendezésbõl... Voltaképpen mit jelent az, fedélzetmesternek lenni?<br/> - Annyi a hajón, mint egy miniszter...<br/> - Hát jó... - nevetett Mr. Theo. - Alkalmazom önt tárcanélküli hajóminiszternek.<br/> Ebben azonban tévedett. A lépcsõházban kiderült, hogy tárcája is van Vaszicsnak, mivel egy hatalmas arany cigarettaszelencét húzott elõ a zsebébõl, és mûbecslõen nézegette...<br/> Délután fél ötkor felhívta Mr. Theót a Pacioci portása:<br/> - Uram, halassza el az indulást. Csütörtökre mozijegyem van.<br/> - Jó!<br/> Lecsapta a kagylót, és ekkor Sigorszki jelentette, hogy a kapu elõtt kétszáz vándormadár várakozik. Az ornitológiai intézet felkérte, hogy teljesítse a tudományos missziót, és megfelelõ sorrendben bocsássa szabadon az állatokat. Még nagyban vitatkoztak a küldemény kísérõjével, amikor a házmester kisfiacskája megszánta a kétszáz vándormadarat, kinyitotta ketrecüket, és éktelen rikácsolással, csicsergéssel telt meg a környék, felborult a rend, mindent elleptek a szárnyasok, és az utcát elzárta a rendõrség.<br/> Így álltak az ügyek délután hat órakor, amikor fáklyafénnyel jött a matrózdalárda, és sokáig énekeltek.</p>

<p>&nbsp;</p>

<p>&nbsp;</p>

<h4 id="mbp_toc_4">Fülig Jimmy levele</h4>

<p align="center"><b>St. Antonió Fõherceghez,<br/> a Boldogság Szigetek uralkodójához</b></p>

<p>&nbsp;</p>

<p align="center">I.</p>

<p>Nagyságos<br/> Mi Elsõ Samtan Tonio kiráji uraskodónak</p>

<p align="right">ALMIRA<br/> Félemelet, trónterem</p>

<p>Dear M. Felséges! Továbá tisztelt kirájné õnagysága és a szeretve tisztelt császári öreganyja felségednek akit én is úgy szeretek mint magam privát mamáját ki pedig szegény régen elhunya, de asz nagy hazudság, hogy csak miattami bánódástól mivel hõn tisztelt atyámra is büszke lehetek.<br/> Hállás köszönést vagyok bátor amiért a Holkongból érkezett rendõri átírásra felsék nem hatyta eksz kartárcsát beszárni és ügyemben ovadékot lehelyezett. Azóta nekem elutaszni is szabad. Lábrahelyeztek. Eszt mekköszönöm kiválló tisztelettel, vagyok bátor.<br/> Szíves érdeklõdést van szerencséje felsékednek hoty írjag töpször és õszintén mivel szereti eszeket. Tehát kívánságát értesíteni örömmel bátorkodom. Miután felséged közbenjövése szabadonbocsátást képezett a kapitányságról, udvarijasan mondá egy régi ismerõsöm a fõfelügyelõ:<br/> - Mostan ez 1xelmehetsz, de ha máskor behosznak adig ülsz mig beleszöldülsz.<br/> Esztet mindig ígéri de én soha sem tegeszem vissza, mert idõs nyomozó. Aszután a kikötõbe mentem, mert szeretem a tengerpartot, habár iten mindig verekszenek és a raktárfelügyelõt úgy vágták az öcséhez, hogy beestek a réfkapitányság irodába, pedig vasárnap iten zárva az ajtó. Úgy hogy máris menekültem. Így kerültem a festõi Szan Franciszkóba, ami jelentõs várost képez. Iten régi üszletbarátaimat kerestem fel, akik minten nyáron szabadtéri lakást rendeznek a pályatest mentén.<br/> Felkaroltak engemet és átvittük dohányfélét a dokról a városba és nekem csak a karomat súrolta egy golyó, de a Besuranó Pfeffert tüdõbe találták. Dehát nincsen üszlet kockázás nélkül. És ez a baj, mert ahoty bonyolva lett az eladás, azonnal keszdõdött a kockázás. Aszt én se tudtam, hoty a kockámba 1 db ólom van, amitõl irányul. Az ember nincs benne a kockájába és becsaphassák, mikor veszi. Ezért aszután senkinek se adtam visza a pénct, de eszek mindig magyarásznak, úgy hoty két kocsival jött a riasztókészülés, de még tûszoltóság is, mert nem találtak el a petrólejum lámpával, amitõl tûz forgott fenn. Híjába esz a söpredék csak vitatkoszni tud. És a mentõk is két kocsival jöttek.<br/> De tudom, hoty a megszokott szürke mindennapi életem nem csigáza felsékedet. Volt aszonban mozgalmas esemény is. Felsék bizonyára emlégszik, midõn szeméjemben mekfordult asz alvilágba és én inkognitóba mint király, kegyed helyén uralkottam, ami rövid áldást jelentette a Bolondsák Szigeten. Emlékszik ety közös haverunkra, a Buszkó Mótsingra, aki egyben az Igazi Trébics is és aban a szerencsés részesülésben volt, hogy felsékedet öt dollárért eladta rapszolgának. Felsék akkor mekszökött és neki vissza kellet adni a pénct. Most megint üzeni a Buszkó Mótsing, hogy felséket megadhatná neki eszt az öt dollárt, mert neki nincs mibõl ráfiszetni. Buszkó Mótsing iten egy jólmenõ vitorlásból él, ami megfenekelt. Esz most nyílt, mint bújhely és a rendõrsék megkerülése ezidáig könyûségbe ütközött. Csak a lekszükségeseb konfortos van itt: Egy üvek pálinka. Néhány ember számára esz kényelmes íty. De a fõ ety õr, aki garantáltan vityász, hoty meglepetéstõl kímélje a közeledõ rendõröket. Esz az ember a cék reklámja. Régen festõ volt, de a nagy háborúban sújosan megsebesült, amikor megszököt a fetyházból. Úty ment bele a fejibe neki a golyó, hoty az alvási agyizmát, ami centrumot képez, megsértette. Orvos mondá, hoty az agylövés veszéjes. Ezek a centrumosok soha nem tudnak aludni, még a legnemesebb regények olvasásától se. Ijen nyomorék. A festõ is ilyen: sem aludni, sem tiszteséges lenni nem tud. Mostan fontos szereplõ vigyászásból, mivel a tisztelt bentlévõk a rendõrség mellõzését kéretik. És esz nem alszik, ha kintáll, õrölés köszben. Mivel ojan golyó érte centrumban asz agyát, hoty sem aludni, sem józan lenni, sem mosakodni többé nem tud. Viszont verekedési centrumot nem sérte a golyó. Esztet látam egy jobbkezesébõl, de balkészel megálapítottam, hoty elájulni mék tud. Esz a centruma 1.-sõ rangú.<br/> Iten halotam egy üszletet, hoty naty fegyvercsempészés foj a Szigetek felé, mer a bent szülõttek lázítását ismét financírozzák. De eszt az üszletet nem ûszöm. Pedik mostan nagyob a divat ebbe, mert Quebra nevû kalósz szeretne lázadást minden szigeten.<br/> Íty kerültem én Buszkó Mótsink üszemébe, amit partravetett a dagáj. Valaki aszt írta rá naty betûkkel:</p>

<p align="center">GRAND HOTEL AZ ALHATATLAN FESTÕMÛVÉSZHEZ<br/> <i>Ismerõsöknek tilos a bemenet!</i></p>

<p>Iten találkosztam a vörös Vaszicsal, kinek összesen ha ety szeme van, de akkor is sokat mondok, úty be volt dagadva. Rém sovány fijú, de esz csak látszat, mert egyszer vele Delhiben felpofosztunk ketten egy hindu sport klubot átutazóba. Õ mondta, hoty leszerzõdött ekszpedícióra, ami aszt jelenti, hoty fel kell fedezni valamelyik sarkot. Pedig én nem hiszem, hoty töp van kettõnél. De jó fizetés a fõ. Így kerültünk Oakland egy festõi kocsmájába, amelynek tekintéje van és úty hívják: „ÉLJEN A BESURRANÓ!” és asz van írva alája: <i>„Aki Itt Erõs akar lenni, az úgy jár, mint a vas.”</i> Eszt úgy értik, hogy addig lesz ütve, amíg meleg. Nem üres felírás.<br/> Iten rém sokan voltak és a tolongásban valaki megfogott, hoty talán ne lökdössek. Nem szeretem a hosszú párbeszélést, hát jól szájonvágtam és békítõleg hosszáfûztem, hoty nem asz övé a kocsma. Igen meglepett egy lengõ horogütéssel, amitõl a „Kedélyes Matrószok” spór Egylet És asztaltársaságot kirántottam magammal az utcára.<br/> Eszután naty kör volt bent mire visszatértem és mondom a pasasnak, hoty ha van épen szabadlábon hozzátartozója, szóljon hoty értesítsem õket. Valami tréfásat kezdett mondani, de mit tesz a véletlen, én máris lekenek, könyökhajlásomba kapom a nyakát és belevágom a söntésbe. Nem mindennapi fijú volt, mert úgy pattant vissza, hogy rúgás által képezve gyomron ért és ismét az uccára kerültem, ahol épen porolta magát a „Kedélyes Matrószok” spór egyesülés asztaltársaság és most kezdhették elõlrõl.<br/> Én szeretem sportolásnál a kemény tréninget és örömmel fojtattam. Valami kezdõ lehetett, mert azután négyszer is a földre vittem (ha emlékszik felsék könyed úri balkezeseimre). De mékis esz nagyon kemény fijú volt, mert asztán szájonkapott, hoty ismét együtt lehettem a Kedélyes Matrószok spór egyletével, pedik már untak. Könyen visszamentem, mivel ajtó már nem akadályozott. Sajnos döntésre csak a polc került, ugyanis a Vörös Vaszics egyszercsak jön és rohan. Hoty abahagyjam.<br/> „Te hüje!” ordította. „Esz Mr. Tejo, aki a zekszpedícijót képezi.”<br/> Hát ijen balsors. Épen eszt asz új tulajdonosomat részesítem testi sértésben. Esz ety vigyorgó szélesválú alak és mondá, hoty csak hatyják verekedni õtet, amit senki sem teve.<br/> „Kár”, mondtam, „mer én szívesen beálltam volna felfedezéshez.”<br/> „Na és?” mongya és közben teljesen szeplõs volt. „Maga nagyon teccik nekem és mongya mi akar lenni?”<br/> Miután én választám a rangot, amihöz egyenruha is lesz, úgy akartam, hogy fregatfõhadnagynak szervezzen, de õ meggondolja. Így is teve. De aszért továb akart verekedni, amire mondom:<br/> „Én a gaszdámat nem bántom, mer meggyõzõdés nélkül senkit sem tudok igaszán szájonvágni.” Felséked a legjobban tudja, hoty két dolog van a világon, ami nem vicc. Asz egyik a balkezes egyenes, amitõl zöldet lát a pasas, a másik a jobbkezes, ami ugyanaz lilába. Ijjen a szájonvágás, amejjel maradtam kegyednek felséges tisztelõje, továbá a kegyelmes asszony õekszelenciánénak és külön tekintetes tiszteletel ajánlom magamat t. császári kegyes öreganyjának, kinek keszét csókolja uralkodásának felvirágzós emlékét ápolva a Bolontság Szigetek szeretve tisztelt eksz uralkodója.</p>

<p align="right">Eszennel vagyok bátor:<br/> <i>Don St. Fülig di James<br/> </i>del Jerseycity il Csarnoktér 7.</p>

<p>&nbsp;</p>

<p>&nbsp;</p>

<h4 id="mbp_toc_5">Ötödik fejezet</h4>

<p>- Keresett valaki? - kérdezte Mr. Theo, midõn hazatért.<br/> - Kereste a hóhér!<br/> - Hallja! Hogy beszél maga velem?!<br/> - Mr. Theo, igazán sajnálom, és szívesebben jelenteném, hogy Bernard Shaw kereste, vagy örömmel újságolnám, hogy itt volt Diana Durbin, a helyzet azonban mégis az, hogy kifejezetten a hóhér kereste önt.<br/> - ...Miféle hóhér keresett, és milyen ügyben?<br/> - Ítéletvégrehajtó hóhér kereste, és remélem, hogy magánügyben. Csodálatos korunk sem tart még ott, hogy gazdag egyénekhez, hivatalos minõségben a hóhér házhoz járjon kivégezni. Villamosszék sem volt nála, csak egy bõrönd, melyben legfeljebb egy portable rendszerû, hordozható villamos zsámoly lehetne, viszont ilyent, úgy tudom, nem gyártanak.<br/> - Maga a hóhér, Mr. Thorn! Szõrszálanként széthasogatja az ember szavait! Mikor keresett ez az alak?<br/> - Tizenegy óra körül lehetett. Azóta itt ül és várja önt.<br/> Mr. Theo besietett a hallba, és csakugyan ott ült a vendég.<br/> Magas homloka filozófusokra, markáns arca ponyvacímlapok mesterdetektívjeire, nagyképûsége hatodrangú vidéki színészekre, rikító holmijai messzirõl érkezõ, dúsgazdag hentesáru-készítõkre emlékeztettek.<br/> - Uram, nevem Schwachta Szókratész vagy Knapp, ahogy tetszik. Rendelkezésére állok.<br/> - Ön az, aki folyton sürgönyöz? Mit akar tõlem? Én nem hívtam!<br/> - De hallgatólagosan tudomásul vette levelemet, és ebben a hitben eladtam ön miatt a virágoskertemet, lemondtam nyugdíjamról egy szegény rokon javára, és minderrõl jegyzõkönyvet vetettem fel.<br/> - Azonnal menjen a fenébe, mert kidobom!<br/> - Well... Majd meglátjuk!<br/> És elment. De nyugalom egy percig sem volt! Gustav Bahrnak fejhallgató kellett, hogy csendben élvezhesse a rádiót. Kétszáz dollár büntetés, mert a Vörös Vaszics megvert a lépcsõházban egy tisztiorvost, és este, mint a földreszálló Zeus megjelent személyesen Sir Arthur Maxbell, dörgõ mély hangjával, figyelemre méltó külsejével. Matuzsálemszerû barna, ráncos arca, hófehér kecskeszakálla, szigorúan biggyedõ ajkai, szürke cilindere, gondosan összecsavart barna esernyõje, galambszínû, igen szûk és rövid felsõkabátja, roppant sárcipõje, hatalmas gólyaléptei támadó lendületükkel, sokszorosan kihangsúlyozták roppant tekintélyét a földrajzkutatás tudományában.<br/> Könnyedén kiismerte magát a sarkvidéken, és eljutott már a Csád tótól a Zambézi vízesésekig, nem tévesztve el az utat, iránytû nélkül, vadonokon át, pusztán földrajzi ismeretei alapján! Viszont e pillanatban káromkodott, mert három rendõr és egy kiskereskedõ magyarázata ellenére, reggel óta bolyong San Franciscóban, amíg ezt a nyavalyás 45. utcát felfedezte. Pedig most iránytû is volt nála. Amikor a házigazda kezet nyújtott, rémülten hátratorpant.<br/> - Tartsa meg a bacilusait!<br/> - Uram, foglaljon helyet! - szólt Mr. Theo kissé hökkenten e bemutatkozás után.<br/> - Mikor indulunk? - kérdezte felelet helyett Maxbell, és körülnézett kissé rosszallóan, talán mert elvárta volna, hogy a gõzös máris itt vesztegeljen a szobában.<br/> - Elsõsorban rendelkezzék, ha valami külön kívánsága van a felszerelés tekintetében?<br/> - Okvetlenül! Ne felejtsen el sok száraztésztát vinni. Az Istennek sem kapni száraztésztát útközben.<br/> - Milyen mûszerre van szüksége? - kérdezte egyre idegesebben Mr. Theo.<br/> - Cipõhúzóra. Az legyen, uram, ajánlom, mert én Amundsent ott hagytam a Spitzbergákon, amikor szétrepedt a cipõm. Igazi tudós vagyok, tehát magam fõzöm a teámat, és leffentyûzettel mûködõ, úgynevezett „cúgos” cipõt viselek. Különben minden mûszert hozok, nem használok olyan eszközt, melynek nem magam ellenõriztem a gyártását. A tudomány csak akkor tudomány, ha csalhatatlan! Szeretném, ha ezt tudomásul venné.<br/> Valahányszor a tudomány jelentõségét méltatta, az arca megsemmisítõ szigorral meredt hallgatóira és csodálatosan túlméretezett mutatóujját elutasítóan és figyelmeztetõen magasra emelte, miközben szemöldökeit annyira felvonta, hogy mindkét szeme kiduzzadt a széttáguló üregekbõl.<br/> Mr. Theo felelni akart valamit, de Maxbell könnyedén legyintett.<br/> - Nem érdekel, amit más mond. Egy élõ ember állítása sohasem tekinthetõ egzaktnak. Nem állok szóba senkivel az ötvenedik halálozási évfordulója elõtt. Ezzel azt hiszem, megbeszéltük a legszükségesebbet. A többit rám bízhatja, mivel csukott szemmel, mûszer nélkül, akár egy ismeretlen földrészen is könnyen eligazodom. Jó napot.<br/> És távozott.<br/> Amikor késõbb Mr. Theo bement a hálóba, találkozott Maxbell tanárral, aki nemrégen érkezett a fürdõszoba felõl, és dühösen szitkozódott.<br/> - Nincs itt egy inas, aki megmutassa az elõszobaajtót?! Tíz perce vándorlok a lakásában, és nem találom a kijárást!<br/> Maxbell-lel még sok baj volt aznap.<br/> Éjféltájban, amikor a közvágóhíd kapusa meggyõzte, hogy nem ott lakik, mégiscsak taxit vett, és a sofõrnek bemondta szállója nevét: Metropol! Költséges, de biztos mód. Ilyet azután az ördög látott! A portás becsületszavát adja, a titkár megesküszik felesége és gyermekei életére, hogy itt nem lakik a tudós. No, de azután egy körtelefon kideríti, hogy a kiváló kutató lakása a Continentalban van. Így végre rövidesen célhoz ér. Bemegy a szobájába, ám ott egy szál bokavédõ bandázsba öltözött ifjú hölgyet talál, akit nyomban kiutasít, és esernyõjének zord, tiltó jelképét, kerubinok módján, messzire nyújtja erkölcsi szigorában.<br/> Nagy botrány lesz!<br/> Sietve érkezik az ájult hölgy férje egy „Expander” nevû szobatornaszerrel, és buzgón ütlegeli a tanárt. A portás kideríti késõbb, hogy Sir Arthur Maxbell a szomszédos szobában lakik, de nem itt, hanem egy emelettel feljebb. Többen is közremûködtek, hogy felvigyék a testileg-lelkileg megviselt tudóst.<br/> A zsebébõl kihulló iránytût felszedte egy boy, és megõrizték az irodában.<br/> Este megjelent Mr. Theónál a család ügyvédje.<br/> - Egy kollégám érintkezésbe lépett velem ma, mert ön hallgatólag tudomásul vette valami hóhér ajánlatát. Figyelmeztetem, hogy veszélyes ügy. Fizetni kell majd. Miért nem válaszolt sem levélre, sem sürgönyre? Egyezzen ki.<br/> - Szóval mondjak le a vagyonomról, különben pénzbe kerül?! - dühöngött Theo.<br/> - Mondja azt, hogy igenis hallgatólag elfogadta ajánlatát, de nem úgy, ahogy õ képzelte. Magával viszi kutatóútjára, hogy ez is érdekesebbé tegye az expedíciót, és majd honoráriumot fizet neki.<br/> - Uram! Már van az expedícióhoz egy portás, egy hóhér, egy mûötvös, egy futballbíró, a felesége, a kórboncnokuk, egy félhülye inas, egy monoklis csavargó, egy szerelõ, és én, aki kívülrõl tudom az összes modern slágereket. Délután szerzõdtetek egy mûlovart vagy egy kanárioktatót, és holnap indulunk! Hahó! Maga nem jön?!!<br/> - Õszintén szólva, gondolkoztam ezen - felelte az ügyvéd -, de a jövõ szezonra halasztottam. Kérem, én azt ajánlom, ne vigye kenyértörésre ezt a Schwachta-ügyet.<br/> - Rendben van! Visszük a hóhért, és szerezzen valahol egy elítéltet, akkor boncolás is lesz útközben! - És úgy bevágta az ajtót, hogy csak úgy durrant.<br/> Délután a hóhér értesítette, hogy lehetõleg déli fekvésû kajütöt kér, és szeretné, ha a biztonsági elõírásoknak eleget tennének, mivel egy megfelelõ kézikönyvet vásárolt, és abból ellenõrzi majd a szabályszerû felszerelést.<br/> Mr. Theo már nem ellenkezett. Azonnal telefonált a déli fekvésû kajütért, õ is beszerzett egy kézikönyvet, és Watson, az újonnan szerzõdtetett kapitány a kézikönyv alapján gondoskodott a kabin berendezésérõl.</p>

<p>&nbsp;</p>

<p>&nbsp;</p>

<h4 id="mbp_toc_6">Hatodik fejezet</h4>

<p>Az elõkészületek befejezõdtek! Az újságok dicshimnuszból támadásba mentek át. A Saturday Pictures Post mérgezte a levegõt. Egy újabban feltûnt humoros rajzoló és író riporterét, A. Wintert akarta rásózni az expedícióra. A geológus lemondott. A meteorológus beteg lett, a bakteriológus számára kedvezõtlennek bizonyult az idõjárás. Kormányos még nem volt, és az orvos, a rádiós szintén hiányoztak.<br/> A mûötvös, a portás, a szerelõ, a futballbíró a feleségével és a szép hangú kórboncnok képezték szilárd alapját az expedíció résztvevõinek. Meg kell, hogy értsük Mr. Theo idegállapotát, mikor mindezekhez a Pictures Post egy újabban feltûnt riportert is ajánlott, aki humoros rajzokat készít. (Sohasem lehet tudni, mire jó az ilyen egy expedíciónál).<br/> - Újságírót nem viszek! Szíveskedjék megmondani annak a bizonyos A. Winternek, hogy az egyetlen szakember, Sir Arthur Maxbell, kizárólag a száraztésztát és a cipõhúzót ajánlotta figyelmembe.<br/> Nevetséges! Majd bolond lesz egy szaglászót odavinni, aki esetleg leleplezi az egész ügyet.<br/> - Meg fogom mondani A. Winternek - felelte epésen a fõszerkesztõ -, azt hiszem, illõ választ kap majd a nyilvánosság elõtt.<br/> Lecsapta dühösen a kagylót. Másnap azután megkapta a választ. A. Winter kéthasábos rajzos riportot írt. Közölte az olvasókkal, hogy a cipõhúzó- és száraztészta-rakománnyal induló ifjú milliomos nem veszi tudomásul a tényeket. Tsiui szigete közel van, és Sambi-Sumbi, ahol Gustav Bahr a Tulangók nyomát kereste, messze. Ám kérdés, hogy reklámhajhászás-e a cél, vagy a tanár felkutatása?<br/> Mellesleg néhány jól sikerült karikatúra is következett. Az elsõ mindjárt ez, hogy: „Mr. THEO COLUMBUS VIHAROS ÚTJA VÉGEZTÉVEL MEGPIHEN AMERIKA PARTJÁN.”<br/> A képen Mr. Theo látható szmokingban, amint a rakpart lépcsõjén végigterült és elaludt. Azután Mr. Theo, mint Hannibál, A. Winter elképzelésében átkelt az Alpokon. Áramvonalas elefántja félig tipróláncos autó, de hárommotoros repülõgép is egyben. Az Alpokat, amennyire lehetett, Mr. Theo atyja munkásaival lehordatta félmagasságnyira, úgy, hogy most alig nagyobbak a környék lágyvonalú dombvidékénél, és Mr. Theo könnyedén kitûzi a büszkén lengõ, amerikai színekkel ékes cipõhúzót. Végül említi a riporter, hogy komoly tárgyalások folynak Chaplinnel, aki az expedícióról készülõ film fõszerepére a legalkalmasabb, és a szeplõs Mr. Theo-Stanleyhez stílszerûen „COLUMBUS PULYKATOJÁSA” címen rövidesen forgatják.<br/> Mr. Theo legszívesebben lemondott volna az expedícióról, mert ez esetben nyugodt lélekkel megverhetné ezt az A. Wintert. Idegesen kérdõre vonta a szekrényben akklimatizálódó Gustav Bahrt.<br/> - Lehetségesnek tartja - kérdezte a tudóst -, hogy maga Sambi-Sumbin van?<br/> - Végre is semmi sem lehetetlen. De hogy Sambi-Sumbiban rám akadjanak, ez számomra is nagy meglepetés volna.<br/> - De hogy az ördögben terjedt el magáról ez a hír?!<br/> - Én is olvastam már a lapokban, hogy állítólag Gustav Bahr itt is, ott is feltûnik. Valamiféle csempész könnyen visszaélhet a nevemmel. Mindezek ellenére, ha rám hallgat, Tsiuiban keres, és meglátja, hogy eredményesen.<br/> - A szekrény megfelel? Nemigen járhat majd ki belõle a hajón. Remélem, kényelmes?<br/> - Elég kényelmes szekrény. Csak kellene egy polcokkal, fogasokkal ellátott lakószoba is, a ruháim és fehérnemûim számára.<br/> - Vállalnám az összes kényelmetlenséget maga helyett, csak csinálná egy napig a szervezést... De ezt az A. Wintert, ha visszatérünk, szilánkokra pofozom.<br/> - Mr. A. Winter van itt - jelentette Sigorszki, és a szeplõs ifjú elsápadt.<br/> ...Mr. A. Winter a másik szobában várakozott jámboran. Sejtelme sem volt Mr. Theo idegállapotáról. Nem is lehetett. Mindig lesznek véletlenek. Ez az A. Winter orvos volt, kit Thorn, a titkár titkos ajánlatára a teljhatalmú Watson kapitány szerzõdtetett, és most eljött bemutatkozni. Épp elég Winter él az Államokban, de hogy ez a hajóorvos éppen Arnold, tehát szintén „A.” Winter volt, az már különleges játéka a balszerencsének.<br/> Azonfelül ez az orvos a világ legszomorúbb emberének látszott, és joggal. A Floridában Old Winter néven közismert, gyengéd lelkületû levélhordónak egyetlen unokájaként nevelkedett a postán. Egyetlen gyermeket is érzelgõssé kényeztetnek, hát még az unokát, ha egyetlen. De hogyan lehet valaki a természet törvényei ellenére született unoka? Lehet! De mennyire!<br/> Dr. A. Winter atyja egy vándorcirkusznál mûködött az ifjú anyával közösen, mint bûvész. Csak egy éjszaka vesztegelt Floridában a cirkuszkocsi, amíg az újszülött világra jött. Azután a gyermek A. Wintert leadták a postán, és máris továbbindult a ponyvásszekér, amely azóta is úton van, vagy tán régen átszálltak a szülõk Illés próféta, minden idõk felülmúlhatalan, elsõvonalbeli szekerére. Tény az, hogy Mr. A. Winter sohasem volt gyermek, és egy örökös unoka idült lelkiállapotában szenvedett, ami sûrûn nyilvánult könnyezésben. Idõnként fátyolos lett a hangja, és ujjait egymásba kulcsolva, kétségbeesetten tördeli a kezét, de ez inkább beidegzõdött szokás és szinte öntudatlan.<br/> Enyhe vonalú, kissé kerekded alakján gallérja fölé boruló, lágyívû toka jelzi, hogy bánata ellenére jól táplálkozik és kiegyensúlyozott, higgadt, mûértõ egyéniség az étkezésben. Így áll most, gondosan ápolt, gömbölyû kezeit tördelve, és a falon függõ képeket nézegeti közben szórakozottan. Sejtelme sincs persze arról, hogy egy ugyancsak A. Winter nevû riporter tolakodó és gyûlölt személyével cserélik össze. Nem is tudhatja. Õ megvesztegette Mr. Thornt, a titkárt, hogy orvos lehessen az expedíciónál, és Thorn ajánlotta Watsonnak. Jelenleg zsebében a szerzõdésével eljött, ahogy illõ: a tulajdonosnak is bemutatkozni.<br/> - Mit óhajt? - kérdezte Mr. Theo, és végigmérte.<br/> - Nevem... A. Winter... Nem tudom, ismeri-e, Mr. Lincoln?...<br/> - Eddig nem ismertem. Ma említették - felelte zordan.<br/> „Udvariatlan ember” - gondolta. - „Vagy vérszegény.” Fiatal milliomosoknál elõfordul. Majd felír arzént.<br/> - Kérem... én az expedíció ügyében jöttem - hebegte A. Winter a fogadtatás miatt szomorúan -, megengedi, hogy önnel utazzam?...<br/> Rideg gúnnyal végigmérte. Ez az alak azt hiszi, hogy a támadással célt ért?<br/> - Hát figyeljen! Ön tévedett! Nem változtat a helyzeten sem Hannibál, sem Columbus és az én csúf szeplõim sem! Azt hiszem, ez világos beszéd volt?!<br/> Óvatosan hátralépett. Hol volt itt a világos beszéd?<br/> - Azt hiszem - szólt A. Winter megtörten -, hogy az én látogatásom aligha lehet összefüggésben az ön szeplõivel, Mr. Hannibállal, továbbá Signor Columbussal...<br/> - És mi van Chaplinnel?... Õt kihagyta! - felelte metszõ gúnnyal, de vibrált a szája és az orra is, dühödt gyilkolási vágyban.<br/> A. Winter megrettent. De nem mutatta. Gyászkeretes zsebkendõjét punktálüvege alá helyezte, azután pedánsan eligazgatta ismét felsõ zsebében, és sóhajtott.<br/> - Néhai jó nagyszüleim rendkívül szerették Mr. Chaplin bohóságait. Négy éve sincs, hogy eltemettem õket. Még... élhettek volna... szegények.<br/> Mr. Theo udvariasan csak annyit felelt:<br/> - Amit tudok önrõl, az elég ahhoz, hogy teljesen megértsem nagyszüleit, amiért jobbnak látták mielõbb elhunyni!<br/> A. Winter tokája beleremegett a kijelentésbe, és reszketõ öt ujja körmét elõbb szájához, azután nyakkendõjéhez, majd ismét szájához, végül szemüvege széléhez érintette.<br/> - Én csak a legszükségesebbre szorítkozom majd - mondta -, ha önnel lesz dolgom, mivel nem rokonszenvezik velem.<br/> Mindenképpen szeretett volna részt venni az expedícióban. Ugyanis azt hitte, hogy ettõl lefogy és így automatikusan felnõtté válik.<br/> - Ismétlem, kedves A. Winter úr! Álláspontom, mint tudja: hírlapíró nem kell a hajón, de ezzel szemben áll a cipõhúzó, valamint a száraztészta.<br/> Egyetlen értelmes szót ez a fiatalember nem mond. Ez kétségtelen. A hírlapíró és a cipõhúzó! Továbbá Hannibál, Greta Garbo és a szeplõk! Vagy megzavarodott, vagy nagyon vérszegény. Mi volna, ha arzént szedne?<br/> - Én szívesen veszek részt... az expedícióban - próbálkozott ismét.<br/> - Fenntartom a véleményemet: az expedíció kizárólag sok száraztésztát visz! Érti? - és nyersen kacagott. - Azután pulykatojást!<br/> - Mit csinálunk?... - hebegte az orvos.<br/> - Columbus pulykatojását említettem - kiáltotta eltorzult arccal.<br/> Egek!<br/> Tanácstalanul, aggódva nézte. Szemét elfutotta a könny.<br/> - A... fehérje fontos - szólt végül. - Tehát a pulykatojás ellen nincs kifogásom, de szerintem a száraztésztán felül zöldséget is kellene vinni - rebegte riadtan -, és gyümölcsöt a skorbut miatt...<br/> - Ez épp olyan megjegyzés - kiáltotta indulatosan Theo -, mint a Tulango-törzs vagy Sambi-Sumbi! Alávaló állítások!...<br/> Ettõl már megrándult kissé a válla. Nincs kétség: ez õrült!<br/> - Megengedi - mondta és elõvette receptkönyvét -, hogy felírjak valamit?<br/> - Ide hallgasson! Ha itt bármit is felír, akkor lekísérem önt az utcára, ahol már nem védi a vendégjog, és a legelsõ sarkon pontosan addig verem önt, amíg kék, zöld, ibolyaszínû és kockás szövetekhez hasonlóan sávozott lesz tetõtõl talpig.<br/> Két ujját ismét szemüvegének kiszögellõ keretrészéhez illesztette és hátralépett, kapkodó lélegzettel.<br/> - Kérem... úgy vehetem... talán valami okból megváltozott a szándéka... személyemet illetõen?<br/> - Semmi sem változott! Érti?! Semmi!<br/> Kissé megkönnyebbült. Ha goromba is, sõt háborodott a milliomos, azért A. Winter sajnálta volna, hogy nem vehet részt az expedícióban.<br/> Mikor A. Winter elment, Mr. Theo félszemû és féleszû lakáját hívta:<br/> - Sigorszki! Ha ez az ember, aki itt volt, még egyszer a közelembe tud férkõzni, elveszíted az állásodat. Sigorszki, a profilaktikus eljárások híve, erre nyomban az erkélyre sietett, és amikor dr. A. Winter kilépett a kapun, sietve leöntötte az orvost egy vödör vízzel. Ez bús arccal, csordogálva feltekintett.<br/> - Miért öntött le? - kérdezte hangszórót formálva két kezébõl, lassú, tagoló szájmozgással, az emelet felé.<br/> Sigorszki ugyancsak tenyerének hangszóróján át, lassú mimikával felelte:<br/> - Azt akartam, hogy vizes legyen!...<br/> Az orvost úgy látszik megnyugtatta a kézenfekvõ magyarázat, mert megértõen bólintott, majd szétmálltan csöpögõ kalapját megemelte, és csendesen sírdogálva távozott.</p>

<p>&nbsp;</p>

<p>&nbsp;</p>

<h4 id="mbp_toc_7">Hetedik fejezet</h4>

<p>Másnap kirobbant a szenzáció!<br/> A Saturday Pictures Post olvasói körében gyûjtést rendeztek, és e gyûjtésbõl külön expedíciót indítanak Gustav Bahr megmentésére, éspedig Honoluluból Hermans tanár, a világhírû tudós részvételével, aki szerint Gustav Bahr Sambi-Sumbi szigetén él. Nem kétséges a cethalászok történeteibõl, hogy a távoli sarkvidékhez közel esõ portugál szigeten a bennszülöttek között élõ titokzatos európai az eltûnt Gustav Bahrral azonos.<br/> A tanáron kívül természetesen A. Winter, a rajzos riporter is részt vesz az utazásban, és beszámol.<br/> - Nagyon helyes - vélte Mr. Theo -, legalább hangos lesz a blamázs, amikor üres kézzel visszatérnek.<br/> - Én sem hiszem, hogy megtalálnak engem Sambi-Sumbin - mondta Gustav Bahr. - Megjegyzem, ha csakugyan ott tartózkodnék, még mindig kétséges, hogy kitûnõ kollégám, Hermans, rám akadna-e?<br/> Kellemes változást jelentett az expedíció tevékenységében a legénység toborozása, Fülig Jimmy és a félszemû Vaszics közremûködésével. Nemegyszer komoly verekedéssé fajult a vita, és olykor öt-tíz percig is eltartott, amíg Fülig Jimmyvel testvériesen osztozva egy szék vagy asztal két részén, rendet csináltak.<br/> Fülig Jimmy érzékenységét roppant sértette a Watson nevû kapitány, nemcsak fehér nadrágja és kék kabátja miatt, de ellenszenves, hûvös mosolya következtében is.<br/> - Ha ez az ember kapitány, akkor én legalább elsõ tiszt vagyok.<br/> - Igazsága van neki - mondta Vaszics, mert pártolni akarta Fülig Jimmyt. - Ahol minden félcivil hülye kapitány lehet - önre nem vonatkozik Mr. Theo, miután nem félcivil, hanem teljesen civil - szóval, ahol minden jöttment fél és teljesen civil ökör beleszólhat, ott a Fülig Jimmynek is kijár a pozíció. Legyen õ fregattfõhadnagy!... A mindenségit az ilyen lökdösõdõ házfalaknak...<br/> És miután ebben megegyeztek Mr. Theóval, Fülig Jimmy még délután vásárolt egy bricsesznadrágot bõrkamásnival. Azután egy aranygombos flanell pizsamakabátot, továbbá nyakából lógott az áttétel, a nyeles monoklival, és beszerezte a legmeredekebb fehér tányérsapkát, fényes fekete ellenzõvel, amit kizárólag az önkéntes mentõk fõ- és alorvosai viselhetnek teljes joggal. Gyönyörû emailgomb díszíti. Ezen a jelvényen két srófhúzó között egy havasi gyopár és négy piros kémény fénylett zománcból, ami az üzlet tulajdonosa szerint annyit jelent, hogy: <i>„Mindnyájunkat érhet baleset.”<br/> </i>Harminc elsõrangú legényt szerzõdtetett a fregattfõhadnagy; régi barátait, akik örültek szerencséjének. Theo csodálta a szerzõdtetés módját, ahogy a fregattfõhadnagy hatalmas, vállas egyéneket visszautasított, máskor meg valami cingár, rongyos, piszkos képû suhancot hosszan kapacitál. Például egy Tüskés Vanek nevû sápadt, suhancszerû egyént csábít mindenfélével, amíg ez nagy kegyesen felcsap.<br/> - Ez az ember - mondta Mr. Theo - olyan, hogy ingyen sem alkalmaznám.<br/> - Mert nem érti maga a brancsot - felelte Fülig Jimmy, és vastag izzadtságcseppek gyöngyöztek a homlokán, mert gyönyörû viharkabátját az idõszerûtlen, napsütéses alkalom ellenére is felvette. - A Tüskés Vanek aranyat ér. Sportfiú, Shanghaiban egy boxmérkõzés elõtt összeverekedett az utcán, és elmaradt a meccs, mert a két Európa-bajnok a kórházba került a Vanek keze alól. Limában a rendõrsportklub futóbajnokát négyezer méteren elhagyta, pedig az háromszor utána lõtt. Az ilyen ember aranyat ér expedíciónál.<br/> Mr. Theo nem szólt semmit, holott különösnek találta Fülig Jimmy elgondolását egy tudományos kutatóút személyzetének fontos tulajdonságairól.<br/> - A fõ, hogy mindnek legyen papírja - magyarázta -, mert az az elsõ! Egy hajó legénysége papír nélkül csak annyi, mintha nem volna meg a horgonya vagy a mélység- és a sebesség mérõje.<br/> Két nap múlva a kikötõi kapitányságon Fülig Jimmy büszkén leadta a hajó papírjait. A húsztagú legénység okmányai rendben voltak. Mr. Theo kint várakozott. A fregattfõhadnagy kissé gondterhelten jelent meg.<br/> - Szép rend van itt San Franciscóban!<br/> - Mi történt? Nincs rendben valamelyik papír?<br/> - A legnagyobb rendben van mindegyik. De micsoda eljárás az, hogy az én papírjaimat is kérik? Vagy hajótiszt az ember, vagy nem.<br/> - Magának nincsenek papírjai?<br/> - Az ilyen célozgatásokat kikérem! Engem a világ minden kikötõjében ismernek. Egy hajón az a fontos, hogy szakképzett legyen az ember mindenben. A tenger az nem papírból van!<br/> Mr. Theo befolyása és vagyona lehetõvé tette, hogy Fülig Jimmy visszakapja papírjait próbaidõre, ami némiképpen enyhítette sérelmét.<br/> Végre azonban úgy-ahogy rendben volt minden, és egy nappal az indulás elõtt eljött Sir Maxbell, hogy néhány szót tanácskozzék.<br/> Eddig felolvasott és bankettekre járt a vén díva.<br/> Most ott állt a kék szekrény elõtt, amelyben Gustav Bahr raboskodott.<br/> - A fõ, hogy orvos legyen a hajón és ötszáz kombinált porom számára helyet találjunk. Lehet, hogy máris lázam van.<br/> És a pulzusát tapogatta. Rettentõ hipochonder volt.<br/> - Ön mit tart a Sambi-Sumbi kombinációjáról?<br/> - Szamárság. Gustav Bahr csekély felkészültségével nem merészkedett olyan messzire.<br/> Mr. Theo megrettent. Itt baj lesz. A szekrényben neszelés hallatszik.<br/> - Azért - szólt hangosan - kár lenne ezért az emberért.<br/> - Igen, igen - bólintott Maxbell. - Végre is nem kell mindenkiben a tudóst nézni... Úgy látszik, lehûlt a levegõ, mivel itt recsegnek a bútorok.<br/> Mr. Theo ijedten a szekrénynek támaszkodott a hátával.<br/> - Azt mondják - vetette közbe gyorsan -, hogy kitûnõ ember volt ez a Gustav Bahr.<br/> - Ne áltassuk egymást - legyintett keserûen Maxbell -, nagy útra megyünk együtt, tudja meg hát, hogy egy ifjúkori mûvemen elkövetett plágiummal lett tudós...<br/> - Menjünk át a másik szobába! Itt nagyon lehûlt a levegõ - szólt gyorsan és rémülten Theo.<br/> - Egy esetben igaza volt - merengett Maxbell. - És ennek most hasznát látja. Az én térképezésemben két fokkal tévedtem Tsiui szigetét illetõen. És így most nem találnám meg Gustav Bahrt, ha közben nem jövök rá a tévedésre.<br/> - Persze önök leveleztek...<br/> - És ez az ember gyõzött. Elismerem. A legfontosabb mérések bebizonyították, hogy Gustav Bahr bizonyára véletlenül, de helyesen állapította meg a Tsiui sziget fekvését. Talán nem figyelt oda, vagy részeg volt - tûnõdött tanácstalanul.<br/> - Marha!<br/> A szekrénynek ez a megjegyzése váratlan volt, és a tanár riadtan felkapta a fejét.<br/> - Ki szólt itt?<br/> - Én nem hallottam semmit - felelte Theo -, inkább úgy látom, hogy ön kissé sápadt... rosszul érzi magát...<br/> - Igen, igen - körülnézett, és riadtan megtapogatta a pulzusát... - Úgy látszik ez láz... Hallucinálok. Uram! Én beteg vagyok!... A térképemen jelzett útiránytól két fokra kell eltérnie. Ezt jegyezze meg, mert kimúlásom esetén szüksége lesz rá. Amennyiben nem múlnék ki, felesleges megjegyeznie, mert ott leszek én...<br/> Amikor elment a tanár, Gustav Bahr kirontott a szekrénybõl.<br/> - Elveszett ember vagyok - lihegte sápadtan.<br/> - Miért?...<br/> - Eh... Nem érti?... Sohasem talál rám... Soha!... Neki volt igaza a két fokban!...<br/> - Mi?!<br/> - Igen! Beismerem. Amikor odaértem Tsiuira, szomorúan láttam, hogy ennek az alaknak a térképe helyes. Levélben gyõztem, de a valóságban nem! Én tévedtem két fokkal, nem õ!... Talán beteg volt, de mégis helyesen látta!<br/> - No és?<br/> - Nem érti?... Ez két fokkal keletre, az én térképem szerint vezeti majd az expedíciót. Pedig az õ térképe helyes. Tehát messze elhajózik Tsiui mellett, egyenesen bele a jeges sarkvidékbe.<br/> - Hát meg kell mondani, hogy téved! Illetve maga téved! Azaz mind a ketten tévednek... Az ördög ismeri ki magát!<br/> - Ezt más nem tudja, csak én! Ha megtalálnak, közölhetem. De uram! Így sohasem találnak meg!<br/> Szinte sírt.<br/> - Reméljük - mondta végül Mr. Theo -, hogy útközben Maxbell felismeri a tévedését.<br/> - Miféle tévedését? Maxbell éppolyan jól tudja a helyes irányt, mint én!<br/> - Most mondta ön, hogy két fokkal eltér! A mindenségit!<br/> - Eltér, mert nem akar megtalálni! - kiáltotta Gustav Bahr elkeseredetten. - Inkább belátja, hogy igazam van, csak hogy ne találjon rám!<br/> És végre, végre! Fényes külsõségek, zeneszó és fáklyafény között, gumibottal puhított tömeg jelenlétében a <i>Stanley Up To Date </i>lassan megmozdult. A sziréna búgott, a futballbíró sípolt, és méltóságteljesen, dörgõ éljen és notabilitások cilindersorával szemben... igen!... Ez igaz! Elindult az expedíció!<br/> A helyszíni közvetítést recsegõ megafonok szétbõgték az ûrbe. Még látszott a fényes hajó, a nyájasan integetõ hóhér... De már fogyott a szpíker elõtt a szöveg, és így kénytelen volt bemondani kézirata szerint a következõket:<br/> „Itt állok meghatottan és nem találok szavakat amikor eltûnik szemünk elõl a hajó...” Mi az Isten csudája van!? Most állnak itt, és a pilótagõzösön ordít valaki. De mit lehet itt tenni?...<br/> „És ahogy az utolsó lámpákat is felszítta az óceán köde (milyen marhaság, hogy pont ma nincs köd) az emberek meghatottan eloszlanak, az arcukon látszik: <i>Man for man!</i> A mi hõseink nekivágtak! Tudjuk, hisszük és nincs kétség, célhoz érnek. De ha nem, akkor is hõsök voltak...! Most a polgármester int a cilinderével... zsebkendõk lobognak és lassan, nagyon lassan (de milyen lassan! Te jó Isten!) oszlik a tömeg. A hajó utolsó lámpái most tûnnek el. Tíz perc, negyvenhat másodperc késéssel... És pontban kilenc óra húszkor hanglemezeket adunk. A rádió helyszíni közvetítése a <i>Stanley Up To Date</i> útjáról véget ért és kérjük a becsületes megtalálót, hogy a tõzsde elõtt elveszett irattáskát illõ, de száz dollárnál nem kevesebb jutalom ellenében adja le a Smallow &amp; Co. cégnél. Ugyanott elsõrangú esõkabátok és teniszütõk...”<br/> És a hajó megy-megy, csendesen úszik, és a nézõk között egy rémült ember áll a parton: Gustav Bahr!<br/> A nagy kutató nem tudja, mi lesz most? - Itt hagyták! Ez mi?! A köd elnyeli a hajót, amely õérte megy. És õ, derekán a frottírral, itt áll megfürödve.</p>

<p>&nbsp;</p>

<p>&nbsp;</p>

<h4 id="mbp_toc_8">Fülig Jimmy levele</h4>

<p align="center"><b>a Boldogság-Szigetek királyához</b></p>

<p>&nbsp;</p>

<p align="center">II.</p>

<p>T.c.<br/> Santan Tónió fõherceg nagyságos õfelsége</p>

<p align="right">ALMIRA<br/> Trónterem, fõlépcsõház, félemelet 4. (jobbra)</p>

<p>Szíves soraimat vagyok bátor az alábiakban ezennel. Két nappal késõbbre kitoltunk az indulásal. Felségetrõl nekem abban a hitben vagyok, hogy úriember és asz asz érzésem, hogy nem fogok kegyedbe csatlakozni. Eszér számítok, hoty megbízásom lehet diszér, diszkér dikrécisz, szóval, hogy nem tetszik elköpni, ahoty eszt latinul mondják, de minek latint hencegni amikor nincs hivatalos ügy? Szóval kérem felségedet a királyné õnagyságát és a kedves császári öreganyját (kinek kezescsókomat sok szeretettel képviseletemben adja felsék) hoty esztet a szélhámosságot nehogy pletykázzák.<br/> Szóval már épen készüle az óceánjáró, mikor megjelent két barátom és hosztak egy ládát. Én díszegyenruhámban a sok újságíróra tekintet miatt csak úgy odaszóltam, hoty „Vityázzanak és a szekrényt Mr. Tejo kabinfülkéjébe vigyék!” Kínosan érinte, hoty esz a Jászmin nevû gyalogvivõs aszongya, ne pofázzak mer õ is ott tanulta a teherhordást ahol én. Elszégyeltem mert mégis fregattfõhadnagy vatyok, és a kínosság miatt figyelmeztem, hogy meg lesz rúgva ha járatya a száját. Erre õ: „Itten már te is valaki vagy! Már ebbe a kikötõbe mindenki valaki akar lenni?!” Nem értettem, ami fenforog. Eszek nem szeretnek engem?<br/> Ez a Tejo egy jó fiú. Csak úgy látszik ideges kicsit. És akkor ott volt Watson és asz a két gyanúsan rendes matrosz 1-én. Láccot, hogy könyvbõl jól tudják a tengert. Aszonban a legények csak nem jöttek, pedig én szerzõdtem. Egy se! Csak a Vaszics, de az többször is mer visszacsúszott eleinte. Mr. Tejo szivarza és megjegyezte szomorújan, hogy engemet is mekehetne a fene az emberejimmel együtt. Közben megérkezet a zekszpedíció fõb része. Nagyon érdekes egy ilyen kutatóekszpedíció, hogy milyenekbõl áll. Van egy mûötvös. Esz sokat intézkedett. Azután egy hóhér, de ikaszán natyon elegáns, kis detektív pipával. Szerinte kevés a mentõcsónak a hajón. Asztán jött egy énekes, ki úgylátszik szintén kell a zekszpedícióhoz és kérdezte hoty esz a hajó jégtörõ-e? És egymásnak magyarásztak és ez a Watson udvarijas volt hozájuk, amibõl látható mennyire nem tengerész, mer asz ijen városi bandát asz nem szereti, még könyvbõl sem. És csak a legénysék nem gyött. De különben már minden együtt volt az ekszpedícióhoz. Csak még ahoty Mr. Tejótól tudom, valami portást vártak és akkor teljes. Elõre érdekel már, hogy minek eszek ilyen fontosak a kutatásútra? Mer matrósz nem volt. De már zenéltek és a raktárház tetején egy filmes forgata. És nincs legénység! Ez jó! Meg gyött egy úr búcsúzni a várostól csíkos nadrágban, fényes, fekete hosszú kalapba, amit zsakettnek hívnak. Valami polgári szeméjj társaival küldöncsékben és leemelé fejérõl a zsakettet és fehér kesztyûje volt és emlékesztete Gombperecre, az ettiketes faxnik spanyol hideglójára. És akkor én montam Tejónak, hogy naty botrány lesz, hát elmegyek meknézni hoty hol van a legénység. Mek az orvos? A Watson monta, hogy õ leszerzõdtette. Bementem a mûtõbe, mer ottan vannak orvosi köpenyek munkához való fehérek és egy ijet mingyár magamhoz vettem csomagolva. Aszután szépen lesliszoltam. Rém kínos volt nekem, hogy az én szerzõdtetett legénységeim nem jöttek...<br/> Felsék! Kegyed esztet nagyon szereti és milyen szép is! Az Oakland kikötõ amikor így kigyuladoznak a lámpák és begyuladoznak a polgárok, tehát elmenek a belsõ városba pofonok ellen. Mennyi muzsika, mennyi ívlámpa meg nagy vörös, zöld és kék lampojinok és por és ricsaj és tengeri büdösség mer a dagály kidobja a döglött halat meg a csigát. És általába! Mennyi kidobás, ahogy este lesz, és a sok ember, mintha hivatalba járna, leissza magát. A Bolondság Szigetekre gondoltam ahol hûsékes állampolgáraimmal pertut ittam és eszt nem vette tõlem néven szõr Ekmont, kit felséked gyerekkorából jól ismere és homlokán a heg. Felségedre is gondoltam elsõsorba, mert olyan esz a kikötõ, hogy minden marhaság észbe jut. És furcsa asz ahoty itten egyik óráról a másikra nem szemeltek jó nézéssel engem. És én mondtam magamba, mi dolog esz? Gondoltam majd egyik pofonról a másikra megváltoz, de induláskor nem akartam provokálást botrányozni. Mer gyönnek a rendõrök és asztán van itt olyan alak a kikötõben kinek kínos lenne ha felpofoznák odabent. Legutóbb Adenben tapasztaltam ijet és uralkodásom alatt nem fordult elõ Almirában. Mer mindentõl nem függve még felséksértés is lett volna. Én tehát fõúri lépteimet a Döglött Hal nevû törzshelyemre irányoztam. Csak mikor megláttam asz egyik sikátor kék-piros világítású gyöngyfügönyös lebujgrilje elõtt állni Pofa Jenõ nevû kormányosomat, amit arról lehet megismerni, hogy ety sapka meg ety szakálcsomó között pipa füstöl és látám hogy kiveszi a pipát, feltolja a sapkáját és félig háttat fordít, hát odamegyek.<br/> „Én téged bántottalak?” - kérdeztem, mer kiváncsiságból. Mire õ:<br/> „Én fütyülök rád.”<br/> „Azomban te szerzõdtél hozzám és nem jöttél.” Vállat von. Aszongya:<br/> „Nézd Fülig Jimmy, amíg te egy senki voltál, addig szívesen csináltam veled mindenféle mókát. Ha megin egy senki leszel, akkor megin csinálok mókát teveled. De nekem nem veszi be aszt a gyomrom, hoty te itten urat jáccol és flangérozol, tehát mekmondom neked szépen minek veszekedni: én köpök rád.”<br/> Esz rendes beszéd volt, hát montam neki, hogy várjon ety percre. Bementem a kapu alá, felvettem a magammal hozot munkakabátot, aztán kigyöttem és montam neki, hoty készülõdjön mert most nagyon megverem. Ez a Pofa Jenõ életveszélyes ember és azonnal kiveszi a kést. Legnagyob sajnálatomra. Mer csak ezér kapott akkora pofont, hoty szét tört a pipája, továbá a szopókából sokat lenyelt. Nem hatyhattam mekszúrni magam asz új ruhába, hát ficama lett. De aszt attól is kaphatta, hogy nyár volt, nyitva van minden és beeset földszintileg egy pincelakásba. Nem vártam meg, hoty kigyõjjön, becsomagoltam a munkaköpenyemet és továbbhaladtam.<br/> Mért haragusznak ezek rám?...<br/> Én a Pofa Jenõvel öt napig közösen laktam ety családi sírboltba, hát asz ilyesmi, Felséked jól tuggya, csak még jobban lepecsételi a barátságot. Nem mondom, hoty elromlik, ha képenütnek valakit és bevesz ettõl egy pár gram szopókát, de esz már méksem az igazi barátság. És akkor szemberöhögött zsebredugott kézzel a Bõkezû Rócsild. Nem a gazdagsága miatt volt Bõkezû és nem a gazdagsága miatt volt Rócsild. Rócsildnak azér hívták, mert esz ety gazdag svéd mágnás, s egyszer amilyen szerencsés esz a Bõkezû, elütötte õt autó következtében. És akor fizetett sokat, mer a haverok, akik ety kapu alá vitték asz elgászolt Bõkezût, kicsit hozzásegíteték a lábát ety töréshez. Még azt is megtették neki (barát asz barát!), hogy a fejit odaütögették, úgy hoty mire kijöttek a mentõk, már kórházképes volt és elvitték. Így asztán a Rócsild 1. csomó pénct fizetett, és ha a Bõkezûnek esze van, akkor halgat a Buszkó Mocsingra, aki aszt monta, hoty gyorsan tolják ki asz egyik szemét, mert ami bisztos asz bisztos. Akkor élete végéig kosztya van, mert eszért ételjáradék illeti a törvénybõl és a szemébõl kifolyóan. De hiába a Buszkó Mócsing bolondos jó szíve (felsékedet sem zaklatá asz öt dollárért, pedig mostanában nem dúskál és hiába nyúl a zsebébe, továbbá másokéba: örekszik). Szóval ételjáradék nem lett, pedig az elgázolóval szemben igazi kitolás esz a szem lett volna. A bal. Nem is lett volna kár, mert teljesen dijoptriásá rövidült a látása. Íty is sok pénct kapott, mert mire a kórhászig értek amennyire lehetet õ maga is meglaszította két ujját a foglalatukba és ütyesen, a mentõszekrén oldalával, hasítást végzett a lábán. Talán ha kicsit messzeb van a kórház, elhatároszta volna hoty kitolja magának a feleslegesb szemit, amit könnyelmûség volt, hoty nem teve. És akkor õ fiszetett minden barátjának 1 liter bort és 10 cigarettát! Pedig eszek segítettek neki. Csak én magam két bordáját nyomtam be a hüvelykujjammal! (Mer barát asz barát!) Természetes, hoty rosztett helyébe roszt várj. Egy hónap múlva elütötte õt a hentes autója és olyan elsõsegéjbe részesítettük, hoty a rendõrposzt mondá, közbenjár nekünk a vöröskereszt kitüntetésért. Azonal elkötöttük a vérzést és hiába elmondott mindennek, esz a Buszkó Mócsing, aki nagyon kegyetlen is tud lenni, egy rántással helyretette a kificamodott kart és valaki gyorsan megfésülte. Képzelheti magát felsék az õ helyébe, ahoty esz a csirkefogó rúgott, harapott és átkozott és még vigyáztunk, hoty ruhájával a tócsába se érjen. A mentõ kikérte magának, hoty ide elhívták és a hentes mekkérdezte tõle hoty két eset van: Vaty akar húsz frankot, vaty egy pofont, vaty feljelenti zsarolásért vagy elmety a fenébe. Ötödik nincs. Esz a tanulsák abból, ha valaki barátajival hála nélküli.<br/> De aszután a Bõkezü sokat hajózott velünk. Bõkezûnek azért hívták, mert a keze olyan naty volt, mint egy biffsztök a rajzfilmben. Hogy mer röhökni zsebredugva, szvetterbe és bagót rág? Énnekem sajnos puha szívem van. Ezért említem én annyiszor Felsék tisztelt öreganyját, kit szeretek. És mostan is bántott, hoty eszek a cimborájim, kikkel annyit együt voltunk jóban rosszban és tolonszolásban, hoty eszek ilyenek lettek nekem. Mondom szelíden mer talán szép szó használ:<br/> „Mivel bántotalak én tégedet, te tiportfejû marha?”<br/> Mer így is hivják õt, mióta elütötte az autó és baráttyai fejberúgták, hoty pénzt kapjon. Erre aszongya:<br/> „Mer te mindig hencegsz és asziszed vagy már valaki és aszt nem lehet elbírni, hoty ety ilyen senki aszt higgye, hogy õ több mint a letört bagó!”<br/> Mondom: „Errõl, hoty letört egy derék dolog jut az eszembe rólad, csak felveszem a munkakabátomat.”<br/> Úgy is lett. Mikor továp mentem, még hallom hoty Cviki Aurél, aki <i>méregképes</i> könyvelõ, mer sikkasztási pöre elõtt megivott valami enyhítõ körülményt, kiszámítja, mennyit keresett volna esz a Bõkeszû Rócsild, ha én ety ötliteres sportkocsi vagyok. Élete végéig szerényen és gondtalanul élhetet volna.<br/> Így mék halál közt is lebeget, mert nikotinmérgezést kapott egy pofontól. Esz sûrûn fellép, ha valaki bagóval a szájába verekszik és ety svungos tetleginzultustól elismerésében gyorsan lenyel félfont préselt dohánt. Dehát nem lett életjáradék, mivel nem géperejû pofonokat kapott.<br/> Aszért nekem is nagyon-nagyon keserû csúszott le a torkomon, szomorúságból való nikotin, mert bármit is mondanak a fõfelügyelõi urak, kikötõi fiú vagyok aki még a trónt is megfosztottam magamtól, mer úgy éreztem, hogy itten szeretnek, ahová tartozok. Bementem hát a „NYAKÁT NEKI RITZ ÉTEREM”-be, hoty lehajcsak egy pohár italt. És itten nagy csodálásomra szinte azt hitem, agyrázkódásom lett a pofonoktól, miket a Bõkezû Rócsild kapott.<br/> Te Úristen!<br/> Ott ült velünk szembe a Kapitány! Felsék tuggya! Bizonyos Piszok Alfréd nevû!... Felsék én nem hazudok magának, higgye el így van: málnaszõrt ivott. Kavarta és habzott.<br/> És felállt és aszt monta: a ruhatárt itten õ kezeli.<br/> Én leghamarabb nyertem vissza a lélekjelenségemet. Mondom ennek az öregnek: „Maga natyon hasonlít ety Piszkos Fret nevû köz és életveszélyre. Ety pillanatig asz ember aszt hiszi, õt látná. És csak asztán lesz újra nyugodt.” Aszongya:<br/> „Nemcsak hasonlítok, hanem ez még sokkal több. Mer én vatyok.”<br/> És szomorúan néz. És issza a málnaszõrt. Elfordítottam a fejemet és kértem, hoty ne csinálja esztet, mer nem lehet nészni.<br/> „Idehallgasson Kapitány. Esz itten valami naty gazsák, amit megint maga kiforralt. Maga mindig íty kezdi fordítva. És nem lehet tudni, mit kavargat.” Mongya õ:<br/> „Láthatod fijam, hoty málnaszõrt.”<br/> Ekkor én már bisztos voltam, hoty itten nagy gazság lesz, és esz megint valahonnan fordítva gyön, az õ rengeteg eszével, mert szíve nincs egy csepp se, de minden csepp hiányzás helyet két liter agyavelõ van benne. De mostan búsan néz.<br/> „Te mindég bizhatatlan voltál Fülig Jimmy, te mindenkit hazugnak és gazembernek nésztél, nem jó pedig annak, ki mindig magából indula.”<br/> Így õ. És szomorú volt...<br/> Mondom én:<br/> „Sose bántottam magát, és maga mindig csak rosszat beszélt rólam.”<br/> „Nahát” aszt mondja, „itten van esz a sok tanú, ety sem fog hamisan vallani, mer mi nem fizetünk nekik. Ezek bizonyítják, hoty én ma sok jót montam rád. Mert elnehezült a lelkismerésem és magam is gondoltam, hoty esz a Fülig Jimmy nem rossz fiú... Nem okos, nincs sok etyenes lépése, és nem volt épen juszto mordic, ha felakasztottak nála rendesebbet, de aszért nem rossz fiju, asz bisztos.” Engem kissé meghata, hoty így dicsér azok után amik a történtek alapján fenforogtak aznap pofonilag. És gondoltam, még utána nézek matrószoknak és mentem asz „Adakozó” nevû helysékbe. Esz egy Rolland nevûé volt, aki betört ety barátjával, de másnap megtutta, hogy a Csecsemõgondozó Ingyentej-Intézmény pénztárát rablá és esz ojan fiú volt, hogy a rabolt pénzt visszavitte. Pedig bezárták. De kiszabadula és nemességéért ety gaszdag ember kocsmát nyitott neki. Esz volt az „ADAKOZÓ” vagyis „GONDOZATLAN FELNÕTTEK PÉNZÉRT SZESZ INTÉZMÉNYE”. Itten három matrószom ült és gúnyos mosollyal néztek rám meg egymásra. Mondom a tulajdonosnak, hoty hol vehetném fel a munkakabátomat? Akkor meglátom a Buszkó Mócsinkot, akirõl most már sokan tudják a titkát: hogy õ tulajdonképpen az Igazi Trébics. Furcsán nészett ki fekete mûvész kalapjába, kilógó hosszú õsz hajakkal, ahogy sandalított orra hegyére csípett drótlátcere fölött, és ojan hosszú szalonka kabátja volt feketébõl, hoty ezért megtakarította a nadrágot.<br/> Esz tud valamit talán mer szaglászós 1-én. Odamegyek!<br/> „Bántottam én itt valakit? Beszélj Buszkó Mócsink. Te okos vagy. Itten rágalmazott vagy szidott engem valaki?”<br/> Aszonta:<br/> „Itten nagyobb baj van te Fülig Jimmy. Asz történt, hoty a Piszkos Fred dicsért téged! Aszt nehéz elbírni!”<br/> Erre kiderüle:<br/> Esz a Piszkos Fred ott ül. És már egész délután patakokba folyt a málnaszõr és mindig mondá, amikor gyött ety matrószom.<br/> „Hallom, hoty elszerszõdtél a Fülig Jimmyhez! Aki mostan már tiszt!... Naccerû fijú asz.”<br/> Erre monták, hogy igen. Õ meg monta:<br/> „Asz a Fülig Jimmy nem ojan köszönséges töltelékfegyház, amijennek látszik. Ész meg tehetség van neki.”<br/> Erre valaki aszonta:<br/> „Nono. A Fülig Jimmy azér csak Fülig Jimmy. És van itt még ojan mint õ.”<br/> De az öreg Piszok Alfréd csak itta a málnaszõrt, csak csóválta a fejit és aszonta:<br/> „Én mindig láttam, hogy õ jobban érti a tengert, mint a többi. Ezen ha felveszi az 1-n ruhát láccik, hoty valaki van benne.”<br/> Ettõl asztán mekvadult a Bõkezû Rócsild mek a Tüskés Vanek és aszonta, nem nyukszik, amíg nem leszek megin ojan senki, mint voltam. Pedig ojjan nem leszek!<br/> És akkor aszt mongya a Mondmár Fülöp ez a 2-es egizencija:<br/> „Nagy felfújt marhahólyag ez a Fülig Jimmy, ami ha elpukkad, nem marad más, mint marha meg hólyag.”<br/> Felvettem a munkakabátot, és rohantam vissza. A „NYAKÁT NEKI RITZ”-be.<br/> „Maga sátán, maga miket dicsért rólam?!”<br/> Aszongya:<br/> „Asz elõbb itt szidtál, hogy én csak rosszat mondok rólad, mos meg szidsz, hoty jót mondok. Hát esz se jó, meg asz se jó. Micsináljak én, hoty te megelégedj?”<br/> Itt ismerje ki magát asz ember! Aszért nem verekedhetek, mer aszt monta, hogy különb vagyok.<br/> Mondom:<br/> „Maga mit mókázik itt a málnaszõrrel?”<br/> Aszongya: „Hát nem hallottad, hoty orvosnál voltam?”<br/> Mondom: „Ki tartja azt számon, hoty kinél tör be maga.” Aszongya:<br/> „Orvosnál voltam és diganózist adott betegségrõl. Nem mehetek többé tengerre, nem ihatok szeszes pálinkát, mer kikeszdte a tüdõmet a szívbaj. Asz sûrûn van, hoty a szív megnagyobbodik, és nincs elég hely a tüdõnek. Úty hívják eszt, hogy gyomorkatarus és asztmától jön.”<br/> Felsék bisztos tudja, hoty ilyen van-e. Asz biztos, hoty nagyon valószínûjen hangzik. És még a Piszkos Fred sincs vasból, bár ez eddig nem volt kézfekvõ.<br/> Mondom: „Ha nem kapott az agya vesebajt, megmondhatja tanácsképen, hogy mit tenne maga asz én helyembe?”<br/> Röviden gondolkozva mondja:<br/> „Aszt hiszem öngyilkos lennék.”<br/> Erre én megint elmentem. És esz a Watson szereze legénséget. Ami nekem natyon kínosan. Csupa szemét embert és asz egésznek a tanulása, hoty asz ember is ojjan mint a nap: Jó ha nyuktával dicsérik különösen a róla elnevezett Piszkos Frett. Ezzel zártam</p>

<p align="right"><i>10-telõje õfelségnek: Don Fülig</i>.</p>

<p>A továbbaikban alant másnap folytatom, mer nem attam fel és naty esemének lettek, mejjeket eszennel alulírok. Naty szenzácijó esz Sanfranciszkóba és Vasziccsal ittunk rá, hogy indulunk.<br/> Ittunk és együtt néztük a kikötõben vesztegetõ hajót, amivel Mr. Tejó ekszplozíciója megy maj. Aszután megint ittunk, mert a Vaszics ennél a Tejónál leülésbõl kifojóan arany cigarettatárcát talált. Én is elhatároztam, hogy tisztelõ látogatást végzek az utolsó napon a Tejónál és hejet foglalok egy percre. Próba szerencse. És abban a tárcában benne volt a próba. Az elõszobába egy szobalán nyitott ajtót, mer más nem lakott. A szalónba nyitottam, de itten nem volt senki. Hát várakoztam. De feltûnt, hogy köszben elviték innen a dohányszelencéket. Finom ejárás ez. Szép vendégek járhatnak ide. Volt itt egy nagy kék szekrény. Szárva. Szerencse hogy ilyen akadáj nálam nem forog fen. Van egy Wertheim-rendszerû hordoszható cipõgombolóm. Azzal én sokat kizártam már. Ere legnagyobb meglepetésemre...<br/> Felsék dzsentelmen, tehát rábíszhatok kegyedre minden szélhámossákot! És itt kezdõdik a hecc! Valaki lakhatott ebbe a szekrénbe! Mert esz olyan komfortosan volt berendezve, szalámival és szellõzõ ventilátorral, meg kényelemmel, hogy azt a másfél évet is iten szívesebben töltöttem volna a zacskókészítést illetõen. De akkor lépéseket hallottam, mire a szekrénybe bújtam, rám és az ajtót jól begomboltam. Settenõ léptek közelnek! Kézfekvõnek látszik, hogy szaktárs gyön. Esz betör. És õ is a szekrénybe hitt értéktárgyat illetõen, mert ide setteng és itt velem ütköz! Vasútnál ilyent garamboltnak nevez a szak. Óvatosan odailleszt egy kulcsot, amin csak röhögtem, mivel régi szokásomból képezve a cipõgombolót bentartottam a szárba. De azért derékig látszott a kolléga egy lyukon, ami légzés célja miatt szolgált. Ijen kolégát még nem láttam! Eszen flotírozó fürdõkabát volt és különben csak saját bõr. Az arcot nem láttam, de azon még bõr se lehetett, mer még õ káromkodik! Frotírban! Esz úgy látszik a strandról jár betörni. Vagy itten mekfürde, hogy az is tiszta haszon. De most úgy reszketet, hogy lezuhant neki a frotír, mint friss szoborról a leplezõ. De nem volt ojan, hogy alakját valami fõt téren megöregítsék márvánnyal. Bár csak derékig láttam, de a többi akor sem enyhítõ erre mint körülmény, ha a fej ojjan szép mint a Robert Tajlor.<br/> Most elbújt gyorsan, azt hiszem, az ágy alá. Mostan jött, mint derült égbõl a horogütés, ez a Tejo. Neki se láttam az arcát, de felismertem a hangját. Esz bekopog a szekrénybe nekem, hogy frászt kapok és aszongya: „Most maradjon csendbe. Bár! Mer gyöttek a hajóra vivõk és szállítják magát is! Indulunk, mer van már matrósz!”<br/> Érti?!... Mi esz?... És mostan világos lett elõttem, mint egy varázsütõs balegyenestõl: Gusztus Bár a neve, aki miatt az ekszpediálás köll!<br/> Tehát lehet, hogy itten szélhámosság van a szõnyegen. Valahol a szekrényben dugdosták és éppen fürde. Tehát nem is betört. És nem is ették meg a kaniláb indijánok! Ha elõbb látom, úgy sem hittem volna, hoty van ojan szegénysorsú embermegevõ aki eztet elfogyassza! De mielõtt itten valaki is szólhatott volna, már gyöttek a hajóra vivõk. Asz ott az ágy alatt nem moccanhat!<br/> Halló! Mi esz?<br/> A szekrényt felragadták!... Velem!<br/> Egyszerûen vittek a teherautóba. Meglógási akcijót itt abszolúte mellõzni kellett, mert nem forgott fen lehetõség a szõnyegen. Asztán a kikötõbe letettek hajónak való holmi mellé. Csak itten nyitottam ki cipõgombolóval és kisliszóltam. Mi legyen? Itten most baj van a csalással. Nekem most vissza kell menni a csúf tudósér. Asz nem lehet vitás. Mert én nem vagyok semmi rossznak az elrontója. És a Tejó most jól nész ki, ha hiszembe van a Gusztáf Bárról, de engemet visz hejette!<br/> Visszasiettem a lakásba. De nem volt ott a tudós.<br/> Ekkor végre a fürdõszobából jön egy fej.<br/> Esz õ! És nagyon remegõsen mondta, hoty neki nincs ruhája és szeretne innen eljönni. Mondom, épen ezért jöttem, mer maga nélkül nem ér semmit a ekszpedíció. De õ mondta, hogy nem akar jönni, most csak a ruha köll. Gyorsan fejbe ütöttem és a kis iratszekrénbe helyeztem, de nagyon össze kellett gyûrni szegényt, azomban majd késõbb, ahogy mondják „kilóghaja magát”.</p>

<p align="right"><i>Kelt Sajátúlag:</i> Eksz Kartácsa.</p>

<p>&nbsp;</p>

<p>&nbsp;</p>

<h4 id="mbp_toc_9">Nyolcadik fejezet</h4>

<p>Alig hagyták el a kikötõt, mikor megtörtént a tragédia: Maxbell tanár férfiasan, de rezgõ szakállal mondta Theónak:<br/> - Úgy hiszem, tífuszt kaptam. Ne veszítse el a fejét. Csak egyszerû tengerésztemetést kérek: Nyeljenek el a habok.<br/> - Sir! Mielõtt a habokat e kínos fait accompli elé állítaná, kérdezzük meg az orvost.<br/> Keresték az orvost. Watson szerint indulás elõtt a hajón volt, õ elhozta. Fülig Jimmy is kereste. Hol a csudában van? Kétszer is elrohant Sigorszki mellett. A félszemû lakáj a korlátnak dõlt és álmodozott.<br/> Még indulás elõtt megpillantotta, amint ott settenkedett a kajütök között. Na megállj! A nehéz poggyászokhoz görgõnek alkalmazott rudak egyikével vagy tíz percig verte a hízásnak induló, õsz süvölvényt. Alapos munka volt. A korszerûen felszerelt mûtõbe hurcolta az orvost, hogy élvezete zavartalan legyen, és csak amikor a rúd eltört, akkor rugdosta le a hajóról.<br/> Most merengve nézte a vizet.<br/> Fülig Jimmy verejtékezve kutatta át a hajót. Hiába. A fedélzeten szembejött Schwachta Szókratész, vagyis Knapp úr (ahogy tetszik). Az áramvonalas hóhér, szmokingjában, keménykalapban, közömbös utasként ácsorgott. Idõnként elõhúzta hátsó zsebébõl egycsövû messzelátóját és belenézett.<br/> - Ide hallgasson - mondta gyorsan Fülig Jimmy. - Maga itt nagy szolgálatot tehet, ha akar. Nem tudom, hogy történhetett, pedig én csináltam itten a szervezést, és most az orvos nincs sehol. Amíg kikötõbe érünk, vállalja magára, hogy elintézi a beteg utasok dolgát.<br/> - Rendben van. Megölöm õket - felelte vállat vonva. - De kizárólag elektromos úton.<br/> És máris levetette a jobb kézelõjét.<br/> - Ne ugrasson, mert leszakítom a fülit. Maga csináljon úgy, mintha orvos volna. Jöjjön!<br/> Mr. Theo kõvé dermedt, amikor Fülig Jimmy odahozta Schwachta Szókratész, vagy Knapp urat (ahogy tetszik), és ez egycsövû messzelátójával figyelmesen lehallgatta a tanár mellkasát.<br/> - Nos? - kérdezte Maxbell fojtott aggodalommal. - Súlyosnak találja?<br/> - Az ön korában nem... Végre is meddig akar élni?<br/> - Tessék??... Uram, a földrajzkutatók magas kort érnek meg.<br/> - Tisztelet a kivételnek. És ebbõl az alkalomból minden tiszteletem az öné.<br/> Fülig Jimmy körülnézett, hogy mit vágjon a hóhérhoz.<br/> - A könyvbúvár úr azt a marhaságot állítja - szólt fenyegetõen a fregattfõhadnagy -, hogy tífusza van. Nyugtassa meg.<br/> - Nem áll módomban megnyugtatni Sir Maxbellt - felelte hidegen. - Valóban tífusza van... bár... - tette hozzá habozva. - Nem biztos. Mutassa a nyelvét. Hm... Igen... Nem szokott elaludni a fürdõkádban?<br/> - Soha.<br/> - Akkor lepra - szólt vállat vonva, és sóhajtott, mint aki belenyugszik a megváltoztathatatlanba. - Uram, önnek vége. Különös szerencse lesz, ha megéri a reggelt. Bízzunk ebben.<br/> És távozott a büfé felé, mivel sört kellett innia.<br/> - Szemtelenség - üvöltötte a tanár bõszülten. - Így beszélni egy haldoklóval!... Uraim, követelem, hogy jegyzõkönyvet készítsenek az orvos eljárásáról, és halálom esetén tegyenek jelentést Maurois-nak, aki az életrajzomat írja!<br/> Késõbb Fülig Jimmy egy sötét fordulónál barátságosan félrevonta nyakánál fogva a hóhért.<br/> - Mondja, mit pimaszkodott maga az elõbb?<br/> - Kérem, az én orvosi véleményem szerint a tanárnak tífusza vagy leprája van. A hamis diagnózis súlyos bûntett, amiért alaposan meg kellene vesztegetnie engemet.<br/> - Öregem - mondta Fülig Jimmy elismeréssel -, maga nem elveszett ember. De ha útközben mégis az lenne, akkor tudja meg, hogy én vesztettem el.<br/> Késõbb a tanár, mert egyre dühösebb lett az „orvos”-ra, erõt vett magán. Dörmögve tanulmányozta a térképeket és magával hozott mûszereit. Sokat magyarázott a futballbírónak, akit valamilyen okból egy hírneves dán geológusnak vélt, és nagy tisztelettel kezelte.<br/> - Ön szerint, igen tisztelt uram - és egy pontra mutatott -, mi a helyzete ennek az oldalt fekvõ szigetnek itt elöl?<br/> - Hm... Tipikus lesállásban van, ha a Fidzsi-szigeteket egy válogatott csatársornak vesszük.<br/> Maxbell ezt nem értette, de ilyesmit mindig gondosan titkolt. Tehát egy körzõvel méregetett. Késõbb odajött a mûötvös is, és hárman tanácskoztak behatóan. A kórboncnok viszont a futballbíró ifjú és elhízott nejének udvarolt, valami régi vidám históriát mesélve, amikor még a kezdõ boncnok poétikus idõszakában minden hullafoltot fojtogatásnak néz az ember. Hol vannak ezek a régi szép idõk?<br/> A futballbíró neje mosolygott. Mindig mosolygott, inkább a szájsarka rögzítésével, mint vidáman, mert olyan buta volt, hogy egyszerû tõmondatokat sem értett, és ez ellen használta az általános derût.<br/> Közben Mr. Theo karon fogta a fregatthadnagyot.<br/> - Jöjjön.<br/> Bementek Fülig Jimmy kabinjába, ahol az iratszekrény volt. Kopogtak, de csak halk nyögés hallatszott.<br/> - Még él - mondta Mr. Theo elismeréssel, és kinyitotta az ajtót.<br/> Úgy érezték, hogy végük van.<br/> ...A szekrénybõl, kétrétgörnyedt állapotban, mint félig csukott könyv, ha gyufásdobozzal helyettesítik benne az olvasójelet, dr. A. Winter lépett ki sírdogálva!</p>

<p>&nbsp;</p>

<p>&nbsp;</p>

<h4 id="mbp_toc_A">Kilencedik fejezet</h4>

<p>Hogy került ide Mr. A. Winter, kit indulás elõtt alig egy órával Sigorszki, habár a gõzös mûtõjében, de mégis a kéznél lévõ altató mellõzésével, olyan alaposan elvert és lerugdosott a hajóról?<br/> Egyszerûen és gyorsan került vissza ismét, mivel Sigorszkit a hajón tudta, nyugodtan elment a milliomos lakására.<br/> - Adja vissza a pénzemet! - zokogta erélyesen a titkárnak, aki már csak maga volt a lakásban.<br/> - Miért?<br/> - Nem állok szóba magával! Csaló! Vagy visszaadja a pénzt, vagy feljelentem!<br/> Thorn úgy érezte, hogy az állásába kerülhet, ha a vesztegetés kiderül. Az ördög vigye el! Azonban nem volt nála csak néhány shilling.<br/> - Várjon itt meg. Hozom a pénzét.<br/> A. Winter búsan ült és a körmét rágta, amikor valahonnan egy úr érkezett frottírban. Szintén köpcös volt, valamint igen bús. Illetve ennek a bújába némi komor elszántság is vegyült.<br/> - Van szerencsém.<br/> - Jó napot. Nevem A. Winter.<br/> - Úgy!... Szóval ön az?! - kérdezte a zord fürdõzõ támadóan. - Mondja csak, mit tud ön voltaképpen Sambi-Sumbiról! És a Tulango-törzsrõl?!! Mi!?<br/> „Ujjé!”, kiáltott lelkileg rémülten A. Winter. „Verés jön!”<br/> - Kérem... én ezekrõl mit sem tudok - hebegte, és ijedten hozzáfûzte nyomban: - De ha kívánja, megtanulok róluk bármit!<br/> - Igen? - kérdezte nyersen, és körülnézett, mint aki súlyos fémtárgyat szeretne a keze ügyébe. - Általában, uram, mondja csak el: mit visz magával egy tengeri Hannibál?<br/> „Helyben vagyunk!”, sikoltott belülrõl A. Winter. „Hannibáltól egy hajszálnyi Rubikon választja el az elsõ pofont!”<br/> - Én úgy értesültem - lihegte hátralépve, rekedten -, hogy tengeri útra... izé... leveskockát... illetve... száraztésztát!... És... megvan! Sámfát visznek!... - Hirtelen elcsüggedt, és így szólt: - Ne kérdezzen tovább. Lássunk hozzá, verjen meg, mert este dolgom van.<br/> A zord strandoló nézte. Tetõtõl talpig, megvetéssel, de rejtett irigység is lappangott a tekintetében.<br/> - Tisztában van azzal, hogy én most félig agyonverem?<br/> - Egy percig sem kételkedtem ebben.<br/> És zsebóráját kitette az asztalra. Már az elsõ verésnél megállt.<br/> - Hát nézze - szólt nyájasan Gustav Bahr. - Ön a halál torkában van. Ha azt akarja, hogy a halál krákogjon egyet nyelés helyett, úgy fürödjön meg!<br/> - Mi?<br/> A rejtélyes egyén, mint valami túlvilágról visszatért bosszúálló masszõr lelke, vészjóslóan mondta:<br/> - Fürödjön meg, ha kedves az élete!<br/> - Kérem... - hebegte rémülten, és mint aki vértanúsága tudatában a hóhérbárd elé maga készül, kigombolta a mellényét.<br/> - Önt elviszem valahová, hogy cáfolatot adjon le! De ehhez az kell, hogy rendbe hozza magát! Fürödjön meg! - Ismételte kísértetiesen a masszõr, és szeme mohón csillogott.<br/> A gyermeki A. Winter öt perc múlva a kádban ült, és mosolyogva paskolta a vizet. Úgy látszik, minden jóra fordul.<br/> Késõbb azonban ráébredt, hogy ellopták a ruháját és rázárták az ajtót.<br/> Csak jó negyedóra múltán nyílt ki ismét, és a doktor bátortalanul kinézett. A többit tudjuk. Fülig Jimmy becsomagolta A. Wintert a kisebb szekrénybe, visszavitte a hajóra és most vígan verték ismét Chaplinért, Hannibálért, a száraztésztáért és egyéb súlyos vétkei miatt.<br/> De A. Winter már nem erõltette a felvilágosítást, alig tiltakozott, sõt bizonyos fokig állandósult, új életkörülménynek tekintette a verést, tehát két pofon és egy rúgás közben eszébe ötlött, hogy elhagyta valahol a szemüvegét.<br/> Theo most végre úgy érezte, hogy ezzel a tolakodó frátert elintézi alaposan, és Fülig Jimmy úgy látszik, alkalmazója iránti szolidaritásból szintén képen törölte a szerencsétlen csillagzat alatt született orvost.<br/> Nagyon megverték dr. A. Wintert.<br/> Tanulság: Aki mindenben ártatlan és mégis mindenért sír, azt, úgy látszik, elõbb-utóbb az ok és okozat sorrendjének felcserélésével meg is verik visszamenõleg mindenért.<br/> És közben põrén állt ott. Ezért külön megverték.<br/> - Ugye tudja, miért kap verést? - lihegte Theo.<br/> - Persze, hogy tudom. Hannibálért.<br/> - És Colombusért?! És Chaplinért?!<br/> Keserûen bólogatott.<br/> - A világ összes hírességéért nekem kell lakolni. És ezután jön a sámfa, valamint a száraz tészta.<br/> - Most majd gondoskodunk róla, hogy ne szaglászhasson! A fenékbe kerül.<br/> Az iratszekrény A. Winterrel a mélybe került, miután nagy nehezen sikerült térddel, ököllel hosszas erõlködés után begyömöszölni a helyére, pedig Fülig Jimmy már azon volt, hogy felmegy és kölcsönkéri Maxbelltõl a cipõhúzót. Végül úgy-ahogy az orvos erõsen összehajtogatva meglapult a szekrényben, mint egy mélabús dosszié, és ekkor rázárták az ajtót.<br/> - Vége az egésznek - lihegte Fülig Jimmy. - Ez a bolond tanár két délkörrel eltévesztette a maga szekrényét. És én vagyok az oka. Nagyon bánom.<br/> - Én nem adom fel a reményt - szólt sóhajtva Theo. - Talán életjelt ad majd otthonról.<br/> És úgy látszik, a milliomos eltalálta. Egy hidroplán érkezett a <i>Stanley Up To Date</i> fölé, nem messze a hajótól egészen a víz fölé száll, kidob egy kis bóját és elrepül...<br/> Levél!... Már hozzák is! Mr. Theónak szól! Mohón kaptak utána. Fülig Jimmy alig tudta türtõztetni magát.<br/> - Akkor mégis megnyertük a játszmát - súgta.<br/> Azonban tévedett, mert ez állt a levélben:</p>

<p><i>„Dear Mr. Theo!</i></p>

<p><i>Sajnos, súlyos hiba történt és igyekszem jóvátenni. Itthon felejtette mindkét pizsamáját! A sárgát már nem hordta, de a kékpettyesre szüksége lesz. Nem küldtem a repülõvel, mert nincs kivasalva. Délben felkeresett egy szélhámos, hogy adjak pénzt, mert repülni óhajt, mivel közös csalást terveztek Önnel. Természetesen nyomban kidobtam. Gustav Bahr özvegye (?) felkeresett, hogy kalauzoljam San Franciscóban. Megmutattam neki az új halcsarnokot. Nincs elragadtatva. A hölgy ma este elindul a SACRAMENTO nevû hajón. Azt állítja, hogy a lelke Önökkel van. Közöltem, hogy kísérteteket lát, amit nem tagadott, de a spiritizmus nevû idegállapotát hozta fel mentségül. Több alkalommal szájharmonikázott és engem ez nagyon ingerel. Különben azt állítja, hogy az expedíció védõszelleme. Remélem azonban, hogy ez a veszély nem fenyeget komolyan. De amennyiben csakugyan megfordulna hajójukon a hölgy szelleme, és találkozik vele Mr. Theo, úgy közölje vele, hogy itt hagyta a napernyõjét, és megõriztem. Újság nincs. Sok szerencsét kíván:</i></p>

<p align="right"><i>Harry C. Thorn.</i></p>

<p><i>U.i.: Menyasszonya visszaküldte jegygyûrûjét, felbontotta az eljegyzést és állítólag lelövi Önt. Itthon hagyta a fürdõkabátját is.”</i></p>

<p>Elõször Fülig Jimmy szólalt meg.<br/> - Mondja, Mr. Theo - kérdezte merengve -, honnan szedte maga össze a világmindenség legnagyobb állatait?<br/> - Úgy találomra alkalmaztam õket, ahogy magát.<br/> Sötét események elõszele fújdogált az éledõ alkonyi áramlattal, és Theo komoran szítta szivarját a korlátnál. Nem éli túl a blamázst.<br/> - Jöjjön le a rabhoz - súgta mellette a sok baj okozója, Fülig Jimmy, elõkelõ ruhájában. Most már jó lesz kibékíteni a firkászt, ha lehet!<br/> - Sürgönyözni fogunk Thornnak - mondta Mr. Theo. - Csak õ segíthet, vagy a csoda. Ha õ segít, az már magában véve is csoda.<br/> - És közben eljön az a szellem-nõ.<br/> - Azt nem várjuk be...<br/> - Hm... És ha jön a lelke? A szájharmonikával?<br/> Theo ránézett. Szomorú, megvetõ bólogatással. De nem szólt. „Hülye.” Ez látszott a szemén.<br/> Közben leértek a fenékbe, hogy utánanézzenek A. Winternek, és kinyitották az iratszekrényt. Kissé fejbe ütve álltak.<br/> Mr. A. Winter a kívülrõl elzárt szekrénybõl egyszerûen eltûnt!<br/> Theo szájtátva meredt famulusára.<br/> - Ez... igazán cifra!...<br/> A csigalépcsõn semmi esetre nem mehetett fel. A hordókba és a deszkaládákba nem fért bele felnõtt ember. Tüzetesen átkutatták a raktárat.<br/> - Szõrén-szálán eltûnt!<br/> - Mr. Theo - mondta Fülig Jimmy -, én régi fiú vagyok a vízen. Fogadjon meg egy tanácsot. Eztet a szót speciel, hogy <i>kísértet</i>, sohase mondja hajón. Én nem vagyok babonás, és nem hiszek a badarságokban, mert aki minden hétfõn hármat köp kelet felé egy barna kavicsra, azt nem érheti megrontás. Elhiheti hát, hogy itt nem egy antiintelligens matrózfélével áll szemben. De felvilágosodottságom ellenére óva intem, hogy eztet a szót használja, mert sosem lehet tudni, mi jön ki belõle, ha ezek a buta, dajkameséket hívõ matrózok meghallják.<br/> - Kísértetek nincsenek, Mr. Fülig. Csak kísérteties csirkefogók.<br/> - Mi ez?!<br/> Egy finom fuvallatnyi szájharmonika-szólam nyöszörgött fel a sötétben, és nyomban elnémult.<br/> Mr. Theo nem szólt semmit. Körülnézett. Egy lélek sem lehetett ott rajtuk kívül.<br/> - Itt... most már - szólt rekedten Fülig Jimmy - ne álljunk...<br/> Gyorsan felmentek, és jó volt a friss levegõt beszívni.</p>

<p>&nbsp;</p>

<p>&nbsp;</p>

<h4 id="mbp_toc_B">Tizedik fejezet</h4>

<p>Közelgett Honolulu! Nagy ívlámpák és kedves egzotikus pálmafák sorfala.<br/> Igazán szép volt. És mit tudta a pilótagõzösön intézkedõ révkapitány, hogy a hajóhídon álló Watson irigyelt pozíciója dühíti az <i>elsõ tisztet</i>. Ha tudja, akkor talán nem üvölt a kiejtett kötél miatt olyan gorombán, hogy Fülig Jimmynek alkalma nyílik felsorolni a révkapitány családfáját, különösen torzszülött, korcs egyéneket gyanítva a felmenõk sorrendjében, többek között egy kentaurszerû, félig állati, de félig sem emberi lényt, sõt teljesen a melegvérû emlõsök kérõdzõ típusához tartozó dédeket is leír Fülig Jimmy, mint a révkapitány családfájának megalapítóit, végsõ ágon egyetlen fõ õsét, egy részeges, agybeteg, rinocérosz formájú varangyosbékát említ, melyre (Fülig Jimmy szerint) a révkapitány még ma is leginkább hasonlít.<br/> Elõször megálltak jó távol a kikötõtõl, amíg átvonul rajtuk a sokféle, elengedhetetlen hatósági molesztálás. Már látszott a parton várakozó tömeg indigószínû, hatalmas foltja, a rézárnyalatokkal borongó alkony porfátylai mögött, és leszûrt zaj zsongott onnan, elmosódva. Bennszülött csónakok, sampanok nyüzsögtek a <i>Stanley Up To Date</i> körül, és ezekbõl mint elszántan rohamozó kalózok, fürge, fénylõ testû bennszülöttek inváziója özönlik a hajóra, fülsértõ karattyolással. A maláj suhancok fejükön himbálódzó gyümölcsös kosarakkal, kínai árusok, Lipcsébõl importált maláj népmûvészeti cikkeikkel elérik a fedélzet ama pontját, ahol Sir Arthur Maxbell zsakettben és cilinderben áll, mint a földrajzkutatás polgári ruhában ítélkezõ istene, kezében hosszú ív, melyrõl egy „üdvözlõ beszéd” címû imádságot mormol. Zsakettje bizonyos zsiráfszerû jelleget ad külsejének, mindössze annyi különbséggel, hogy ezt az állatot még sohasem látták cilinderben, és bizonyára üdvözlõ beszédet sem szokott tanulni.<br/> Pánikra hajlamos bennszülöttek arcra borulnak elõtte, amit figyelmesen megtekint a szemüveg kerete felett, és egy arra lõdörgõ, sötétbarna, de néhol drappszínû furcsa egyénrõl megbotránkozva közli a kórboncnokkal:<br/> - Maguk geológusok nem tudják, milyen rossz az, amikor megjelenik egy ilyen bennszülött, aki fõmûvem szerint a „Kaukázid-Támol”-törzs tagja, és így e fiatalember voltaképpen már néhány száz éve kihalt, amit a csíkozásszerûen változó, drapp színû bõr is kétségtelenné tesz.<br/> - Ez a szín valóban ismerõs - jegyezte meg Rüger doktor. - Nyolc napon túl gyógyuló zúzott sérülések elszínezõdésére emlékeztet. Különösképpen a fehér csíkok miatt.<br/> Maxbell a barnabõrûhöz fordulva támol nyelven felelõsségre vonta, hogy miért nem halt ki már több száz év elõtt? Az illetõ azt felelte, hogy a tanár menjen el az útjából, mert a csáklyát keresi. Egyébként Wardernek hívják, és e csíkokat a testen lecsurgó verejtéke idézi elõ, mert feloldja a drapp színt. Különben matróz.<br/> A sétafedélzeten szörnyû lárma.<br/> A hóhér erélyesen tiltakozott, mert elvették a fényképezõgépét, és a mûötvös sírógörcsöt kapott az izgalmak következtében. Mr. Theo idegesen sétált a kabinjában.<br/> Lassan bealkonyult...<br/> És ekkor következett az igazi, döntõ csapás!<br/> A milliomos még évek múltán is, ha ideért a történetben, néhány szippantásnyi szünetet tartott, és összevont szemöldökkel nézte a szivarja hamuját, drámai halksággal, kissé ünnepélyesen belekezdett a misztikus élménybe...<br/> Kissé fülledt, misztikus, sok tekintetben máris indiai éjszakában vesztegelt a hajó. Egzotikus növényeivel, fényudvaros lámpák mögött, elmosódva, víziószerûen látszik a part.<br/> A boy még teát hozott egy perccel elõbb, és megigazította a faliórát. Erre határozottan emlékezett. Oly nyugodtnak tûnt minden az estében...<br/> Ekkor jött, mint aki babonás, napkeleti történetekbõl és vallásos legendákból kelt életre, vagy az ópiumfüst sárkányrajzaiból született, jött, mint a fátum, egy indiai ballada homályából, félelmetesen és zordonan, mint maga a sors:... Wagner úr!<br/> Igen! Wagner úr jött! Illetve elérkezett, mint a végzet, személyesen, és megállt a küszöbön! És úgy látszott, hogy nyomban meg kell halnia mindenkinek, aki látja, mivel két halántékából, szabályos körben a gyomráig roppant körszakállt viselt, és ez a szõrzet kék színû volt!<br/> Kék!<br/> Olyan kék, olyan világító, kísértetiesen csillogó, ibolyaszínû jelzõlámpák tompa, lapislazuli izzásában hevülõ, olyan rémületesen élénk és tisztára kék, hogy káprázott tõle, aki látta!<br/> Ez a jelenés több volt, mint mitikus! Mint ahogy Wagner úr valamennyi megnyilvánulásában több volt, mint az emberi tulajdonságok jelzõvel kifejezhetõ értékhatára. Még kacsázó járása is több, mint csámpás, mert Wagner úr részeg is volt, de részegsége is több, mint mámor, mert Wagner úr némileg próféta is volt, hatalmas arányokban, önkívületig feszülõ boldogságában, túláradó vidámságában, szinte minden pillanatban készen arra, hogy megölelje az egész világot, ahol hat hónapig tart az ünnep, és a hetedik nap a munkáé, de azt átalussza az ember. És közben oly hihetetlenül megrendítõen, elefántszerûen csúnya, krokodilszerûen derûs és jóindulatúan közönyös, hogy egyaránt irigylésre és sajnálatra méltó. Bibircsókos, ráncos arca, vastag, széles ajka, hetyke, hézagos barna fogazata olyan, mint egy koponyának készített üres tök, és keménykalapja mellé tûzve, egyetlen szál hetyke gyertyát visel.<br/> Vörös, fehér, kék csíkos trikót hord, tetovált, barna karokat, spárgából alkalmazott övén rajta felejtette a csomagvivõ fácskát, és hatalmas cipõi késõbb beismert zenei hajlamait jelezték jó elõre a leváló talpak kasztanyettszerû csattogásával.<br/> Mr. Theo egy pillanatig úgy érezte, hogy nyomban hanyatt esik! Így is lett. Wagner úr hanyatt esett, és elaludt. A milliomos Fülig Jimmy segítségével, szinte a kajüt négy sarkából szedte össze ezt az egyetlen embert, olyan ernyedten, olyan széthullott végtagokkal feküdt a padlón.<br/> Leöntötték, és törött viaszbábu módján a kajüt falához támasztották. Erre kissé megrázta magát, ásított, és rekedt, zengõ hangján higgadtan megjegyezte:<br/> - Csak nyugalom, kérem... még nincs semmi baj... Ha beszélek is, azért csak fogjanak.<br/> Lassanként kiderült, hogy a látogató ismert egyéniség a kikötõkben. Úgy emlegetik, hogy „MESESZÕR A SORHAJÓBICSKÁS”. A név prédikátumszerû elsõ fele ama kozmetikai szerencsétlenség óta ismeretes, amitõl Wagner úr szakálla kék lett. Ugyanis néhány hónap elõtt összeveszett a <i>Hallgatag Drugics</i> nevû közrettegésben álló rablóval. Ezt az embert <i>Nyolcemeletes Drugicsnak</i> is hívták, mivel éppen nyolc fokból állt a létra, melyet állandóan magával hordott. Senki sem tudta, hogy a <i>Hallgatag</i> (vagy Nyolcemeletes) <i>Drugics</i> miért hord állandóan létrát magával, amelynek nyolc foka kevés ahhoz, hogy betörésnél használja. Drugics a létráját <i>Melanie</i>-nak nevezte. Mindig vele volt, és senki sem tudta, hogy miért?<br/> Drugiccsal volt valamiféle differenciája a Sorhajóbicskásnak, és a felhozott becsületsértések között véletlenül azt is megemlítette, hogy Drugics még hülyébb, mint a létrája. Drugics ekkor egy házfalhoz támasztotta <i>Melanie</i>-t, és pofonütötte a barátját. Wagner úr beleesett egy másfél méteres tartályba, amelyben a legmodernebb hajópáncélok bevonására szolgáló búzakék zománcfestéket keverték aznap, Drugics rosszallóan mondta az elmerülõ Wagner úrnak:<br/> - Minek köllött a létrát belekeverni?...<br/> Ezután vállára vette <i>Melanie</i>-t, és hallgatag lépteivel távozott. Egy arra járó matróz, talán részeg volt, vagy nem tudta, mit cselekszik: kimentette Wagner urat. Késõbb sok kellemetlensége volt ezért.<br/> A rikító szõrzetet le kellett volna borotválni, ez világos, de Wagner úr éppen olyan szívósan ragaszkodott a szakállához, mint a kék szín, és úgy érezte, nem élhetne tovább a terebélyes férfidísz nélkül.<br/> Hangja sûrûn csapott át hirtelen jött vidámsággal a lelkes, kollektív emberszeretet rekedtes, szinte sivító tenorjába. És általában így kiáltott a szembejövõ ismerõseire: „Na, mi újság? Mi újság? Hogy van maga? Hát újra szabadlábon? Ez kedves!” Sok kellemetlensége volt, ugyanis a világot egyetlen nagy baráti közösségnek vélte. Szerinte csupa vidám fickó szaladgál itt a földön, és valamennyivel szívélyes lábon áll, mivel szép napokat töltöttek hajdan egyik-másik fegyházban vagy csapszékben. És megrögzött optimizmusában sûrûn esett optikai csalódásba. „Na, mi újság, mi újság?!” - kiáltotta esetleg, és megállított egy fõ-zeneigazgatót, és kedélyesen megfenyegette, ha ez tiltakozott: „Ne add a bankot, te csibész! Nekem hiába loptál egy zsakettet valahol!”<br/> Sajnos a legsúlyosabb kellemetlenségek sem gyõzhették meg arról, hogy ez a világ nem a hozzá hasonló buzgó és derûs egyének közössége. Ismerõsei, ha észreveszik (és ez is elõfordul), így üdvözlik már messzirõl: „Na, mi újság, Wagner úr?!” Mire õ kissé felületes szórakozottsággal csak éppen jelzi a választ: „Adj Isten magának is! Hol voltam ennyi ideig, hogy nem látott?” Ugyanis állandóan olyan részeg volt, amilyen részeg emberek csak a legritkábban fordulnak elõ ezen a világon, és így általában azt se tudta, honnan jött, hova megy, úgyhogy minden felvilágosításért hálás volt. Leghívebben az fejezte ki gyermeki kedélyét, hogy a parkokból, ahol csak a legrövidebb ideig is lakott, friss virágot lopott a gomblyuka számára, és a régit zsebre tette. Minden zsebe tele volt virággal. És lelki színvakságát revelláló mámorában, egy állandóan heveny alkoholmérgezés korlátlan emberszeretetétõl túláradva harsogott mindenkire, messzirõl kalapját lengetve: „Na, mi újság!? Mi újság?”<br/> Most azonban igyekezett.<br/> - Mr. Pacific Trust - kezdte kissé ünnepélyesen a valószínûtlen egyén, akirõl mégis hinni kellett, hogy nem puszta látomás, mert megevett egy fél szivart. - Én nyílt sisakkal állok itt.<br/> Pedig mindössze egy keménykalappal állt ott, mely azért gömbölyû volt, mint egy sisak és nyílt, mert tenyérnyi lyuk tátongott a tetején.<br/> - Kihez van szerencsém - kérdezte Mr. Theo, midõn a szakáll látványa képessé tette arra, hogy megszólaljon.<br/> - Én vagyok „a” Wagner úr - szólt bizonyos fogalommá vált nevek viselõinek magabízó könnyedségével. Edison, Franklin Benjamin vagy esetleg Richard keresztnevû névrokona eme Wagnernek nem mutatkozhatott volna be a közismertség határozottabb tudatában.<br/> - Nem tudom ugyan, hogy mit óhajt, és kihez van szerencsém - szólt örömmel Mr. Theo, mivel gyûjtötte az ilyeneket -, de szívesen látom. Kérem, tegye le a kalapját, a szakállát, és foglaljon helyet.<br/> - Ön sohasem hallott a Wagner úrról?<br/> - De igen. Nem hiszem azonban, hogy ön a sokat emlegetett Wagner lenne - felelte kissé habozva, mintha azért nem tartaná lehetetlennek, hogy a nagy zeneszerzõ ül itt kék szakállal.<br/> - Téved - felelte öntelt mosollyal. - Én vagyok a sokszor emlegetett Wagner.<br/> - Akkor különösképpen örülök - folytatta vigyorogva Theo -, bár azt hallottam errõl a híres Wagnerrõl, hogy annak idején Velencében meghalt.<br/> - No, nem éppen. Csak nagyon megvertek, és sokáig feküdtem utána.<br/> - Mr. Theo - szólt közbe Fülig Jimmy -, ez az ember, akinek egész biztos a bolondházban festették be a szakállát, hogy ne tudjon elszökni, egy Wagner úr nevû, közpofonoknak örvendõ szélhámos, akinek a hiányzó két zápfogát én vertem ki Aleppóban.<br/> Wagner úr egy személyében felismert Nobel-díjas író helyeslõ mosolyával bólogatott e szavakra.<br/> - Tehát nincs köze a nagy zeneszerzõhöz?<br/> - A nagy zeneszerzõhöz igen sok közöm van. Apám egy vándor operatársulat zenekaránál mûködött évekig.<br/> - Mit játszott az öregúr?<br/> - Lóversenyt. Amit a zenekarnál keresett, azt eljátszotta a lóversenyen. Különben a zenekar hanghordozását jelentette. Õ vitte a hangmûszereket a színházhoz. Amikor odakerült, csak csellószólista volt. Késõbb már két csellót bíztak rá. És rábízták a havasi kürtöt is esetenként. Különösen névrokonom, egy bizonyos Wagner nevû komponista operáinál használják, aki megírta Siegfried címen a nagy francia forradalmat, a havasi kürtökkel, mert ez az egész zendülés jóformán havasokon játszódott le. Hõse ez a Siegfried nevû, aki sérthetetlen, és a vezetékneve Gessler úr. Ennek az öreg artistának a fejérõl saját fia lelõtt egy egész pakli kártyát... Mert az ügy összefüggött a kártyázással, sõt a dominóval és a rulettel is... Ezért nevezték el az egyes kártyalapokat, az opera és a lázadás alapján Tell Vilmosnak, zöld alsónak és a bátor kisfiúcskát ultimónak, ami egy makkhetes. Itt jön aztán a nõ, Szibillnek hívják, de ha ezt kérdezik, hattyú lesz, és ebben az állapotban énekel. Sekszpir karnagy úr, akitõl sok jópofa bemondást tudok, errõl a nõrõl mondta, hogy „Mi újság. Asszony a neved.” - Nagyot csuklott, és részegségében közel volt az ájuláshoz. - Amint látja, uram, operákkal, világtörténelemmel és szerencsejátékokkal éppen eleget foglalkoztam. Igyunk valamit szerintem.<br/> - A másik neve Richard? - kérdezte Theo.<br/> - Az én másik nevem szintén egy opera hõse.<br/> Fülig Jimmy élénken bólogatott.<br/> - Úgy van! Régebben Tökalsónak nevezték. Én is értek a muzsikához, mert egy idõben éjjel-nappal kártyáztam.<br/> - Négyszemközt akarok önnel beszélni - szólt hirtelen komorsággal a kékszakállú.<br/> Fülig Jimmy, a milliomos intésére távozott.<br/> - Uram... nyílt sisakkal jöttem... - lihegte Wagner úr titokzatosan. - A havasi kürt, ami nem mindig kellett, csak általában Wagnerhez, külön harminc cent jövedelmet hozott. A havasi kürt következtében vettük fel a Wagner nevet, és zenészkörökben csak mint a Havasi Wagner családot emlegettek bennünket, ha rágalmaztak. Egy olasz operáról nevezett el atyám a mellékkeresete folytán.<br/> - Lehetséges - kérdezte idegesen Mr. Theo -, hogy önt Carmennek hívják? Ez esetben utaink elváltak.<br/> - Örülök, hogy nincs így. Ebben a mûben iszákos szereplõ játszotta a megtört szívû bohócot, és ez korsó söröket hozatott. Ez az az opera, amelyrõl engem elneveztek, és egy híres rablóról szól.<br/> - Érdekes, hogy pont erre nem gondoltam.<br/> - Teljes nevem Wagner Rinaldo-Rinaldini. Csinos olaszországi zsebtolvaj volt ez a hõs, és késõbb egy Szép Heléna nevû nõvel valami kínos fináléba keveredik...<br/> - Nagyon örülök - szólt Mr. Theo -, hogy mindezt elmondta nyílt sisakkal. De most közölje, hogy miért jött?<br/> - Megmondom õszintén: kérek egy szivart... Köszönöm... Tehát hallja: Én voltam - kezdte lassan forgó nyelvvel - az az ember, aki üzletet közvetített a Magazin és a <i>Wagner Corporation</i> vállalat között. Ez az új tröszt én vagyok. Ugyanis a hajókat, matrózokat, vállalkozókat jól ismerem, tehát tisztában vagyok a bûnözéssel, és így üzleteket is vállalok. Állapodjunk meg: amelyikünk rátalál a tanárra, az megosztja a dicsõséget a másikkal.<br/> - Nem kívánok az önök dicsõségében osztozni.<br/> - Kérem... - szólt sértõdötten Wagner úr, és gyönyörû szakálla szivárványszínekben borongott a sugárzó alkonyban. - Ez esetben távozást fogok megkísérelni.<br/> A kísérlet azonban nem sikerült, mivel többször is visszahullott ültébe, míg végül Mr. Theo felsegítette.<br/> - Köszönöm... De ha meggondolja: A Pacific Railway Gramofon Trust és a Wagner Corporation... esetleg fuzionálhatnak... Rajtam ne múljon... Ma érkezik a hajóm... Innen, Honoluluból indul az expedíció... Már jelezték... már érkezik a hajó, jöjjön ki, megmutatom... Hol a gyertyám!<br/> - Minek tûzi ezt a gyertyát a kalapja mellé?<br/> - Mert... gomblyukba vagy cipõ mellé tûzve nem viselnek gyertyát... A gyertya a Corporatio! A csónaklámpákat itten lopkodják, és megbüntetnek, ha nincs világítva... hát most ez a patentem. Mielõtt elindul a csónakom, meggyújtom a gyertyát, és ha a partra érünk, elfújom a kalapomat...<br/> Közben mégiscsak a fedélzetre értek, ahol Wagner úr örömmel üdvözölte Sir Arthur Maxbellt, és csodálkozott, hogy ezt kieresztették a börtönbõl. Hiába cáfolták feltevését, szóba sem állt ilyesmirõl. Csak legyintett:<br/> - Nekem akarják bemutatni ezt a fegyháztölteléket? Együtt vittek vele vasra verve, Colombótól Batáviáig, hadiflottán. Mi, öreg?...<br/> És hunyorgatott.<br/> - Kérem, gyújtsa meg a kalapját, és menjen a csónakjába - mondta Mr. Theo.<br/> - Oda nézzen! Ott megy az én hajóm! Csak öt nappal elõbb indult, mint a maguké, és mégis utolérték... Ez az én saját tulajdonom! - sikoltotta Wagner úr.<br/> Az estében, jóval elõttünk egy hitvány kis gõzös látszott a tatjával feléjük, amilyet a part menti forgalomból is rövidesen kivonnak elõreláthatólag. Horpadt bordázata rázkódott, mintha a gép lenne nagyon ócska, vagy a hajótest igen rozoga. Ezzel akarnak expedícióra vállalkozni? Hiszen egy nagyobb hullám mindenestõl a víz alá nyomja.<br/> - Pompás hajó - harsogta Wagner úr. - Ki mondaná errõl, hogy negyvenkét éve szeli az óceánt?<br/> Ezt senki sem mondta volna errõl a hajóról, amely futó megítélés szerint is évtizedekkel öregebbnek látszott.<br/> - Micsoda marha lehet - szólt Fülig Jimmy -, aki arra vállalkozik, hogy expedíciózzon ezzel.<br/> - Egész jó matróz az ipse - dünnyögte Wagner úr, és megfogózkodott egy pillanatra Watson aranygombos uniformisába, de a gyenge kabát nagy része a kezében maradt, lehasítva. Mr. Theo ismét megóvta a veréstõl.<br/> - A <i>Wagner Corporation</i> hajóját jó matróz vezeti... ügyes matróz... fürge fiú...<br/> - Hogy hívják?<br/> - Úgy hívják, hogy Piszkos Fred...<br/> - A Pi... Piszkos... Fred? - szólt döbbenten Fülig Jimmy.<br/> - De mennyire!... Ma érkezik San Franciscóból gyorshajón, hogy átvegye a parancsnoklást...<br/> - Miféle gyorshajó érkezik ma San Franciscóból?<br/> - A maguké... - szólt Wagner úr. - Halló... Nem is tudtam, hogy ikertestvéreid vannak!... Szervusz, öreg matróz! Látja, ezek itt teljesen egyformák mind az öten.<br/> Hátranéztek.<br/> ...És ott állt mellettük a Kapitány! Piszkos Fred teljes életlomposságában, de Wagner úr, a szeme elõtt képzõdõ, kellemes, vöröses nedû fénytörése következtében öt példányban látta a Kapitányt. Mintha egy teljes rablóbanda jelent volna meg.</p>

<p>&nbsp;</p>

<p>&nbsp;</p>

<h4 id="mbp_toc_C">Tizenegyedik fejezet</h4>

<p>És ezzel viharsebesen indult a dráma!<br/> Mr. Theo nem értette, hogy e vakmerõ, bivalyerõs és nyilván több róka furfangjával versenyképes Fülig Jimmy miért lép hátra döbbenten és zavart ijedtséggel a szemében, e közönyös arcú, szakadt sapkájú öreg tengerész elõl? Bibircsókos, ráncos bõrét kicserzette a nap, és az is lehet, hogy vízhatlanná lett, a kérdés eldöntését kizárttá teszi a körülmény, hogy a Kapitány sohasem kísérletezett még arcát illetõleg vízzel.<br/> Szakadt, fekete, magas nyakú, hosszú ujjú gyapjúinge, többszemélyes nadrágja kétségtelenül azonos évtizedes holmijával. De ha semmi sem árulta volna el azonosságát, a hüvelykujj-mozdulat, amellyel deres hajáról egy bökéssel hátratolta sapkaellenzõjét, és a rántás, amellyel, mint elegáns klubhotel tulajdonosa, úri kényelemben, hónaljig merült a nadrágjába, nyilvánvalóvá tette, hogy ez itt ama Piszkos Fred nevû, legfurcsább legendai alakja a világ kontinenseinek, aki Algírban, Celebesben vagy a Bermudákon, bármelyik csapszékben a törzsasztalához ül, aki tudja jelentéktelen hibáit is a világ minden hajójának, pertuban van a Sárga Tenger kalóztanyáinak kínai kiskirályaival és a Szigetvilág bennszülött varázslóival. Magányosan, mogorván örökké kóborol, és letûnt fiatalsága idejébõl, úgy mondják, ásatag, úri szomorúságok rejtélyes, dermedt kövületei pihentek.<br/> - Gyerünk... - mondta a sorhajóbicskásnak - rendes hajón szeretnék lenni. Ez itt csak tragacs!<br/> - Látják, ez ért a hajóhoz! Ennek a mi hajónk rendes! A <i>Wagner Corporation</i> hajója! Az igen! Csak ragaszkodtak a hatóságok, hogy át kell keresztelni teljesen! És megígérted nekem, Fred, hogy jó hosszú nevet adsz! - Vigyorogva beszélt, gyorsan, és borízû hangja artikulálatlan vidám rikoltozásba csapott át. - Ez a Fred egy gentleman, ez mindent megígér! Azt akarom, hogy hosszú neve legyen... Olyan, mint ez a <i>Stanley is Money!<br/> </i>- Hosszú neve lesz - szólt szinte engedelmesen a Kapitány.<br/> Fülig Jimmy nem vette le szemét a Kapitányról. Kavarja ez itt most a dolgokat, vagy nem kavarja?<br/> - Mért nem lehetett tudni, hogy a hajón van? Mi?! - kérdezte Fülig Jimmy.<br/> - Mert újabban az a szokás fiam, ami az én idõmben még nem volt - szólt borús hangon és a távolba nézve -, hogy San Franciscótól Honoluluig nem jön le a tiszt a gépházba, mert fél, hogy beolajozza a bõrkamásliját.<br/> Fülig Jimmy úgy érezte, hogy elsüllyed szégyenében.<br/> - Gyere, my old Piszkos. Ezekkel nincs mit tárgyalni! - szólt Wagner úr komoran, de váratlanul felderül. - Halló! Nézd csak! A Besurranó Brugger! Mi újság, te csibész?<br/> És boldogan integette maga felé Honolulu térképészeinek elnökét, Dr. Jones Antihoppe urat, aki motorcsónakkal kijött Sir Arthur Maxbellhez, és távolabb beszélgetett most a tanárral. Elhûlten hallgatta Wagner urat, aki boldog mosollyal dicsérte, hogy mennyit röhögtek Dr. Jones Antihoppe tiszteletbeli konzulon, amikor ezt az ogyesszai Spielmann-kávéházban megverték a biliárddákókkal, mert mindig belenézett a másik lapjába.<br/> - Mert ennek nem elég, ha hátulról ismeri a kártyát! - és harsogva, vidáman fenyegette: - Te most nagyon elegáns vagy nekem! Ez mindig szeretett hencegni!<br/> - Hát, azt hiszem, Wagner úr - mondta Theo. - A serleg betelt!<br/> - Tessék?... Adhat egy pohárral... Te nem iszol, Fred?... Mit lökdös?! Itt mindenki lökdös!<br/> Wagner úr elindult, és nem értette, miért nem tudja eltenni a zsebkendõjét, azonban késõbb látta, hogy Watson kapitány letépett fél kabátjával van dolga voltaképpen.<br/> - Valaki... gyújtsa meg... a kalapomat... - szólt körülnézve. - És ha meggondolja, én fuzionálok, ha a maga vállalata, ez a Pacific Standard Oil Broadcasting Ocean akarja.<br/> - Megírom majd az édesapámnak, hogy terjessze a közgyûlés elé. Könnyen lehetséges. - mondta idegesen Theo, és kezet fogott Wagner úrral, aki erre a nyakába borult és elaludt.<br/> Leöntötték egy vödör vízzel.<br/> - Ez jó a virágnak itt a gomblyukban - szólt hálásan. - Mielõtt elmennék, szeretnék önnel egy pár szót beszélni négyszemközt... Hopplá!<br/> Theo ismét felállította hónaaljánál fogva, mint valami babát.<br/> - Hát jöjjön, de csak egy percre.<br/> - Hát nézze... - szólt Wagner úr. Hogy távozását jelezze, elõvette fehér cérnakesztyûjét, és felhúzogatta, mint jobb részvényesek. - Ajánlom magának, hogy egyesüljünk, és ne is terjessze a papa népgyûlés elé, mert énnekem a politika sem kenyerem, sem italom... - A bal kesztyût ismét lehúzta, mert egy lyuk következtében beletántorodott és felszaladt rá könyökig. - Kár, hogy nincs snapsz a hajón.<br/> És énekelni kezdett.<br/> - Ha mondanivalója van, akkor beszéljen, de gyorsan!<br/> - Gyorsan... - felelte gúnyos, fölényes akcentussal. - Maga könnyen beszél. Szóval, ha okos, akkor az egész Metro-Goldwyn Royal Dutch Hajózás társul velem... Maguk nem találhatják meg a tudóst, mert ide ész kell...<br/> Erre már dühbe jött Theo.<br/> - Hát nézze, kedves Wagner úr...<br/> - Most ne hízelegjen... - legyintett könnyed harsogással. - Ide ész is kell, és maguk nem találják meg, mert maguk nem szélhámosok! Azonban nekem... ilyet még nem hallott a világ - és csak röhög. - Becsületszavamra, ez volt a legszenzációsabb ötletem... Nagy titok... Adja nekem a fülét... Na, ne féljen, maga gyerek, csak súgni akarok... - Megfogta Mr. Theo fülét, és kis híján leszakította, mivel dõltében megkapaszkodott a fülben. - Figyeljen ide. Én magammal viszem ezt a Gusztáv kutatót a gõzösön... Eldugva! Ládában! Na?!<br/> - Mi??!<br/> - Ezzel a kis hajóval elõbb megtalálom, mint maga, meg az összes fegyházviselt kísérõje, mert ide ész is kell. Ha akarja a fúziót, este várom az irodámban. Egy „Szépen fizetek!” nevû penicilus hajigáló vendéglõ a hivatalom... Legyen okos, vagy ahogy Lohengrinben mondják: „Gondold meg, Bajazzo, és kacagj!”<br/> Ezzel véget ért a konferencia, és a vendégek távoztak.<br/> Wagner úr barátságosan mosolyogva köszöngetett, és búcsúzóul még egyszer kedélyesen megfenyegette Sir Arthur Maxbellt.<br/> - Ez egy nagy csibész - dicsérte a körülállóknak. - Dakarban kirámolta a sógora üzletét, és felgyújtotta. Szervusz, te vén betörõ... Na, mit lökdös... Itt mindenki lökdös...<br/> Lementek a csónakba. Wagner úr meggyújtotta a gyertyát kalapja mellett, és egy áriát énekelt arról, hogy az asszony ingatag. Abban a hitben, hogy a Rigolettót adja elõ, a Yankee Doodle-t dalolta. Mellesleg kétszer lépett a csónak pereme mellett a tengerbe, és csak a bent ülõk ügyessége mentette meg az életét.<br/> Fülig Jimmy búsan mondta a dermedten álló Mr. Theónak:<br/> - Vörös úr, itten most nagy tusa lesz. Mert ez a Piszok Alfréd megint kavarja, látom, hogy kavarja, pedig nem is tudom, mit.<br/> - Ember! Nem szégyelli magát, megijedni egyetlen öreg embertõl.<br/> - Nem! Én bevallom: félek tõle. Mert ez nem ember. Öt éve sincs, hogy Alexandriában felpofoztam egy kisebb beduin törzset, de ettõl félek. Mert ez maga az ördög.<br/> Mr. Theo szélesen mosolygott.<br/> - Ön, igen tisztelt uram, csak vihog ezen - szólt dühét az illemtudással vegyítve Fülig Jimmy. - Szeretném azonban, ha belátná, hogy felségsértés volt tisztára hülyének nézni engem.<br/> - Ha így lesz, számíthat férfias beismerésemre. Jelenleg azonban csakugyan hülyének nézem.<br/> - Ezt a véleményüket igen sok esetben megváltoztatták már rólam az emberek.<br/> - Sajnos - felelte szomorúan Theo - úgy érzem, hogy ama kevesek közé fogok tartozni, akik állhatatosak. Én ugyan nem láttam sem a fejetlen kalózkapitányt, sem az emberfejû hajót, ennek ellenére én sem vagyok babonás, és a rongyos öregúr kevéssé aggaszt.<br/> ...A csónak a parthoz ért, és Wagner úr áriája tisztán hallatszott, és gyertyafényes kalapjának szabadalmazott lidércvilága is idáig ködlött imbolyogva, sárgásan, amint tántorogva énekelte, hogy az asszony ingatag.<br/> A félszemû és féleszû Sigorszki gúnyosan dünnyögte a korlátnál, ahol könyökölt:<br/> - Bagoly mondja az asszonyról, hogy ingatag...</p>

<p>&nbsp;</p>

<p>&nbsp;</p>

<h4 id="mbp_toc_D">Tizenkettedik fejezet</h4>

<p>Már ahogy közeledtek a parthoz, hallották a hangszórók torzultan ideszüremlõ bömbölését.<br/> „Vigyázat...! Vigyázat...! Jól látom innen az érkezõket... A csónak közepén fehér sapkában Mr. Lincoln... Lincoln! Mellette a világhírû professzor képekrõl jól ismert, õszbe vegyülõ, dús, vöröshajú feje... Ismétlem: Mellette vegyül... Helyesbítek: Hölgyeim és uraim: pontos idõjelzés 10 óra 40 perc 25 másodperc... Most érkezik Walt tanácsnok a polgármester képviseletében... Vigyázat! Egy hímzett gyöngydíszes retikül, körülbelül a térség közepén elveszett. A hölgy kéri a lovagias megtalálót, hogy a 200 dollárt, az arany cigarettatárcát és a retikült megtarthatja, csak a préselt bõrnaptárt dobja a tengerbe... Most kiszállnak! A vörös ifjú és Sir Arthur Maxbell, akit mindenki felismer közismert bõr lábszárvédõirõl. Üdvözli õket Hawaii népe és a Broadcasting vállalat nyílttéri hangszórója, mely a térség négy oldaláról végzi az adást Watchern hangerõsítõ ebonittölcséren. Ismétlem: már 7 dollárért igen szép kivitelben kapható. Ugyanott elsõrangú kiszolgálás... Itt jönnek, és jól látom a lelkes tömeget...”<br/> Hát igen. A tömeggel baj volt. Mert:<br/> A tömeg eljött. Itt állnak a <i>Stanley Up To Date</i> miatt. És itt a polgármester-helyettes és vele a többi notabilitás.<br/> De a tömeg észre sem veszi a nagy embereket! A tömeg, mint egyetlen duzzogó ismerõs elfordul tõlük! A polgármester is! A szpíker ezt mondja: „Itt jönnek! Minden tekintet feléjük irányul...”<br/> És közben õ is másfelé bámul! Mi van?<br/> - Uram! Az öné vagyok! - mondja valaki Theónak. Ez maga Wagner úr! Semmi kétség. Valahol ihatott közben, mert most már kancsalít is, és fejét egy fába üti, úgy esik a földre, ahol befejezi:<br/> - Velem jól jár! Olyan ember vagyok, aki nem ismer akadályt.<br/> - Nagyon megtisztelõ, de nincs szükségem segítségre.<br/> - Akkor is önnek segítek. Mit hagynak a földön?! Miért nem segít valaki?! Köszönöm.<br/> - Mi a csodát néznek itt az emberek?<br/> - Az én hajómat! - És a mellére csapott, de úgy, hogy felbukott, mintha kemény küzdelem után végre kiütötte volna önmagát. - Tönkretettek! Piszkos Fred, ez a részeges megölt!<br/> E pillanatban Mr. Theo is felfedezte a látványosságot! Egy átsietõ rendõrtiszt léptei mentén megnyíló embermezsgyén keresztül eléje tûnt a csoda...<br/> És most õ is kis híján hanyatt esett.<br/> Mert ilyen a Földön még egyszerûen nem volt!<br/> Az ócska gõzös frissen kátrányozott oldalán, a <i>Stanley Up To Date</i> példájára, de a hajótest nagyságában és szélességében fehérrel mázolt betûk ezt a „hosszú” nevet ordították a part felé:</p>

<p align="center">„NA MI ÚJSÁG, WAGNER ÚR?”</p>

<p>Ez most egy hajó neve!<br/> Mr. Theo nevetésébe beleremegett a kikötõ.<br/> - Csak nem akarnak ilyen névvel közlekedni a tengeren? - kérdezte azután Wagner Rinaldo-Rinaldini urat.<br/> - Muszáj így hagyni! - bömbölte a Wagner Corporation elnöke - azt hiszi, hogy egy hajót csak úgy kedve szerint ilyen vagy olyan névre átfesthet?! Az új nevet bejegyezték! És most ez a horpadt, vacak hajó viseli a nevet, amellyel atyám tiszteletben megõszült.<br/> - És maga tiszteletben megkékült... - fejezte be megértõen Fülig Jimmy.<br/> Ezután egy fához támasztották Wagner urat, és bementek a posta épületébe sürgönyözni Mr. Thornnak. A sürgöny így szólt:</p>

<p><i>„Ne hozza nyilvánosságra, hogy bejelentette nekem özvegy (?) Gustav Bahrné érkezését. Holnapután útra kelünk, mintha nem volna tudomásunk róla. Nagyon fontos. Kidobott illetõt, aki lemaradt az expedícióról, lássa el mindennel, és indítsa útnak. Ha repülõgépen jön, holnapra itt lehet. Theo.”</i></p>

<p>Ezután a kikötõben sétálva közölte Fülig Jimmyvel a pokoli újságot. Kiöntötte a szívét. Elmondta a borzalmat. Hogy a sürgönytõl nem sokat vár, mert Wagner úr szavaiból úgy vette ki, mintha Gustav Bahrt a szörnyû nevû hajón fogva tartanák!<br/> Fülig Jimmy is megrettent. Mégiscsak õ csinálta a bajt. Mert:<br/> - Itt az a baj - mondta Mr. Theo búbánatosan, de azért megtekintve a csinos járókelõ hölgyeket -, itt az a baj, hogy ellenünk a sors. Kezdettõl fogva semmi sem egyezik. A sürgönyt feladtam, mert a részeges Wagner nem olyan ember, hogy feltétlen készpénznek vegyem a históriáját. De sajnos az is könnyen lehet, hogy Gustav Bahrt valahogy elkaparintották, vagy csatlakozott hozzájuk.<br/> - Miért nem tárgyal evvel a sorhajóbicskással?<br/> - Megõrült? Azt hiszi, a blöff elmehet odáig, hogy ilyen csirkefogókkal paktáljak?<br/> - Jó. Nekem van egy ötletem.<br/> - Mit akar?<br/> - Csak bízza rám.<br/> Most odaértek szemben a kísérteties hajóval:</p>

<p align="center">„NA MI ÚJSÁG, WAGNER ÚR?”</p>

<p>- ordították a betûk.<br/> A hajó korlátjánál váratlanul egy rendkívül szigorú külsejû nõ ötlik a szemükbe. Egy hihetetlenül zord arcú, eléggé fiatal, de száraz hölgy, ki mintha ezen búslakodna, komoran hajol a víz fölé. Most már kissé riadtan nézi Mr. Theo a famulusát, és ez viszont õt. Egy riporter éppen lefényképezi õket, de azután a kis gõzöst is. Lobban a magnézium.<br/> - Szenzációs ötlet a Pictures Posttól ez a hajó - mondja a riporter bátortalanul. - Expedíció, humorral!<br/> - És miféle hölgy az ott?<br/> - Én sem ismerem. Miután a Pictures hajója, tehát gondolom, hogy A. Winter.<br/> Újabb mennykõcsapás!<br/> - A. Winter... hölgy?<br/> - Ön nem tudta? Anna Winter a teljes neve! Ajánlom magamat...<br/> Most már nem mertek egymásra nézni, csak mentek tovább vadidegen házak emeleteit bámulva gépiesen. Rémes, hogy mennyire vertek itt valakit, Hannibálért, a száraztésztáért és a cipõhúzóért. De kit? És mi lett vele? Hová tûnt?<br/> - Most hagyjon magamra, Mr. Fülig. Ha csak egyetlen másodpercig az expedíción kell gondolkoznom, megõrülök.<br/> És ha még tudta volna, hogy ez csak kedélyes, szelíd kezdete annak, ami jön!</p>

<p>&nbsp;</p>

<p>&nbsp;</p>

<h4 id="mbp_toc_E">Tizenharmadik fejezet</h4>

<p>A <i>Szépen Fizetek Világítótorony és Falatozó</i> Honoluluban néhány különleges egyén exkluzív lebuja, a világon páratlan a maga nemében. Egy közeli zátonyon valaha világítótorony állt, melyet a zátony lassú süppedése miatt évtizedek óta beszüntettek. Itt mûködött a Tülök Tódor-féle vendéglõ, ama régi, legtipikusabb, legkonzervatívabb, magányos rablók étkezdéje, akik nem szeretik korunkat. Akik az új tengerészgenerációt, a gépfegyveres banditizmust, a hangosfilmet, a sztratoszférát, a csõbútort, a többtermelést és a kötelezõ himlõoltást nem kedvelték. Némelyikük bételt rágott, és Tülök Tódor, a tulajdonos még kalózhajón is szolgált, illetve nem is szolgált máshol.<br/> A zátonyhoz, mely magányos szirt volt a vízen, valahogy el kellett jutni. Van erre elég csónak.<br/> Ha azután ideért, a világítótorony alján vaksötét denevérfészek fogadta, elõfordult azonban már kígyó és skorpió is. No és? Majd naponta kihívnak egy vállalatot nagytakarítást rendezni. Voltak, akik a lépcsõn mentek és élve felértek. Ez nagy gyakorlatot igényelt, mivel itt is, ott is hiányzott egy-egy rész az épületbõl, és világításszerû divathülyeségeket itt nem kedveltek. „Liftet” is használtak, amihez meg kellett rántani egy kötelet. Akinek nem úgy állt a szénája, hogy fentrõl egy kosár téglát öntsenek rá, magánügyben, valaki leeresztett egy ládát, és harminc centért felhúzták a barátai. Ha azután mégis úgy vélték, hogy ezt nem kellett volna tenni, akkor egyszerûen visszadobták a mélybe.<br/> Fülig Jimmy kettesével sietett fel a lépcsõkön. Kissé lihegve érkezett a világítótorony pókhálós bagolyfészkébe, ahol a gyulladt szemhéjú, ijesztõen vén Tülök Tódor bóbiskolt. Horgas, nagy orrával, krétaszín, sápadt arcbõrével egy emberszabású keselyû csodálatos koponyája is lehetett volna. Fülig Jimmy tudta a szokást itt. Sapkáját egy szegre dobta, és szó nélkül leült.<br/> A köszönésszerû formaságokat e helyütt mellõzték, mint a flepzsekket, a lélekelemzést, a radióaktivitást és általában a neuraszténia megnyilvánulásait.<br/> - A Wagner urat keresem - szólt Tülökhöz.<br/> - Elég hülye vagy - felelte a tulajdonos.<br/> Az egyik ablakbeszögellésben magányos vendég ült, és halkan, monoton fejhangon énekelt. Ez a Hallgatag (vagy Nyolcemeletes) Drugics volt. Beszélni nem szokott, de énekelni annál sûrûbben. Kappantenorján dúdolt egyetlen folytatólagos dallamban, mintha egy megõrült zeneszerzõ befejezhetetlen ámokfutamát ismerné csak. Drugics mindig kettesben mulatott, „Melanie” nevû létrájával.<br/> - Te Drugics! Van egy üzletem a számodra.<br/> - Jó.<br/> - Körülnézés lesz. Esetleg pofonok is.<br/> - Mindegy.<br/> - Hol talállak?<br/> - Szénrakodó.<br/> És tovább énekelt „Melanie”-nak, ráhajtva fejét a hatodik fokra, amely Drugics részegségének igen magas fokát képviselte.<br/> Fülig Jimmy felhajtott egy pohár rákit, és némileg megnyugodva szívta be a petróleum, az ópium és a nedves falak penészszagát.<br/> Most olyanféle zaj keletkezett a lépcsõház boltozatai között, mintha egy tíztagú részeg társaság érkezne! Káromkodás, zuhanó kövek és lehulló vakolat puffanása, majd különféle hangos kiáltások zûrzavara hallatszik lentrõl. Pedig mindössze Wagner úr érkezett. És ez Tülök Tódor szerint nem kisebb csodája korunknak, mint a televízió, a kecseszkecsken, az A-vitamin és általában a tervgazdálkodás következményei.<br/> Ugyanis Wagner úr sohasem jött fel liften. Részegen, gyalog, dalolva, botladozva érkezett, és egyszer belezuhant két lépcsõfok közé is, de esés közben megkapaszkodott, úgyhogy a mélység felett függve teljes félórán át énekelt segítségért, amíg végre valaki megszabadította, mivel Wagner urat a sötétben nem ismerte fel.<br/> Az illetõnek késõbb sok kellemetlensége volt emiatt.<br/> Wagner úr azután is csak gyalog járt fel, és sosem lett baja. Eszébe nem jutott volna a kalapja mellé tûzött hetyke gyertyaszálat meggyújtani. Az ilyen ficsúrkodást itt éppúgy megvetették, mint a tangózást, a grafológiát, az atomrombolást és más káros kihatásait a túlzásba vitt bridzselésnek.<br/> Csodálatosan részeg állapota ellenére egy vadonatúj gardéniát viselt a gomblyukában, és harsogott.<br/> - Szervusztok, kedves barátaim! Hát mi újság, mi újság?!... Halló, téged már láttalak! - kiáltott Fülig Jimmynek. - Te valami fogorvos vagy Aleppóból!... - És máris szinte hanyatt dõlt, ahogy felrikoltva mutatta mindenkinek a sarokban dúdolgató különcöt. - Halló! Nézd csak, a Drugics!... Ez jól megadta nekem, ez a csibész!<br/> - Gyere tárgyalni - mondta Fülig Jimmy.<br/> - Jó... Arravaló... az irodám, gyere, te vén fogász... Ezek mind jól pofoznak!<br/> A szerszámkamrához egy falépcsõn lehetett feljutni, a bádogtetõ alá, és hajdan valamiféle viharjelzõ zászlót vagy bóját tartottak benne. Most úgy látszott, kiváló patkányraktár.<br/> - Üzletrõl van szó - kezdte Fülig Jimmy.<br/> - Megcsinálhatjuk - felelte Wagner úr, dús kék szakállát simogatva. - Mind a tizenkét vég lopott vásznat Pinkerton nevû orgazda barátomnál hagytam, és átadom olcsón!<br/> - Más képezi a vita tárgyát. A milliomos küldött. Közös üzletet nem akar, de megveszi tõled a kutatót.<br/> - Azt elhiszem - szólt tragikus gúnnyal... - Halló! Tódor, aranyos barátom! Gyerünk az itallal, mert kijózanodtam, sajna... - És Fülig Jimmyhez fordult. - Hát errõl van szó, kedves Drugics barátom... De hol van Melanie? Csak nem adtad el a lét... - Egy régi nagy pofon reminiszcenciája elnémította, majd így fejezte be: - „A lét vagy nemlét kérdése ez”, énekli a Traviatában egy makknyolcas!<br/> És elénekelte a makknyolcas belépõjét a Traviatából. Az ária azonban alig különbözött egy „Gudnájd New York” szövegû amerikai slágertõl. De mert józanul nem bírta tovább, elhatározta, hogy maga hozza a pálinkáját, és sietve lezuhant az ivóba. Amikor visszajött, már vigyorgott, és egyben úgy érezte, hogy elérkezett a pillanat, amikor leghelyesebb, ha felhúzza a cérnakesztyûjét.<br/> - Hát, kedves Sztrovacsek barátom, fejezzük be: az egész vászonkészletet, ami a drága old Pinkerton nevû orgazda cimborámnál van, olcsón átadom...<br/> - A vászon nem kell. Az eltûnt tudóst megveszem, ha csakugyan õ az.<br/> - Igazolom én! Tessék!<br/> És átadott egy csomó hervadt virágot a belsõ zsebébõl. De nyomban visszavette és a nadrágzsebébe gyömöszölte, sajnos, Fülig Jimmy nyitott övével együtt, amit ez visszarántott, de a csat eltépte a spárgát, és Wagner úr nadrágja csendben leroskadt.<br/> - Szép kis zûrzavar! - kiáltotta vidáman, és mivel az eltépett spárga csõdöt mondott, attól kezdve két kézzel fogta a nadrágját. - Csak keresd meg te. A belsõ zsebemben van. Vigyázz a madárfészekre.<br/> Mert egy madárfészek is volt a belsõ zsebében!<br/> Két fiókával. Ezeket reggel találta a parkban, és hogy ne éhezzenek, késõbb férgeket is fogott nekik, holott ez teljesen felesleges volt, mivel a madarak nem sínylettek hiányt eleségben jótevõjük szíve felett.<br/> Fülig Jimmy óvatos kézzel Wagner úr zsebébe nyúlt. Két pelyhes fióka és néhány álkulcs között papír zörrent. Kihúzta.<br/> - Ez az - mondta Wagner úr, kit rab módján leláncolt a nadrágja. A fregattfõhadnagy olvasta:</p>

<p><i>„Nézd Wagner! Én még estig várok! Ha akkor sem adod ide a részt, ami jár, széttöröm azt a lavorszájú, tetves fejed, a fene egyen meg. Ezt elhiheted és ezt figyelmedbe ajánlom.</i></p>

<p align="right"><i>Lógás Hugó.”</i></p>

<p>- Hoppla, nézd csak! Ez egy ajánló levél! Várj! Fogd meg a nadrágomat... Köszönöm... Így... Én hamarabb megtalálom... Ez nem az... ez sem... Itt van!... Hoppla! Mit csinálsz!?... Azt fogni kell!<br/> Fülig Jimmy megnézte a bizonyítékot, és belátta, hogy kár volt sürgönyözni Thornnak. Wagner úr igazat beszélt! Egy aranyérem volt az igazolás:</p>

<p align="center">„A GOLFKUTATÓK: GUSTAV BAHRNAK!”</p>

<p>- Biztos, hogy az érem valódi?<br/> - Ez?... - És kacagott. - Ez olyan valódi, mint az aranyfogam!<br/> És kinyitotta a száját. Egyáltalában nem volt aranyfoga.<br/> - Ötszázat adok érte - ajánlotta Fülig Jimmy.<br/> Mint veszett hiéna kacagott Wagner úr.<br/> - Haha!... Ezért?! Egy ilyen tanárért! Aki alig negyvenhét éves, gimnáziumot járt, áramlatokat talál és két töltõtolla van! Inkább darabokra tépem!<br/> - Nem ér többet!<br/> - Ez?... Jaj! Hogy mondhatod, Sztrovacsek barátom!... Meg kell fogózkodnom a nadrágomba, mert hanyatt esek!... Egy príma tanár!... Elsõrangú könyveket ír... És micsoda mutatványokat tud! Például napok óta egy ilyen kis ládában van, és úgyszólván él!<br/> - Nem kell!<br/> Otthagyta. Amikor kifelé ment, ott látta az ivóban a Bõkezû Rócsildot is. A fregattfõhadnagy sötét pillantást vet rá. Még ezzel számol.<br/> - Jimmy! Halló!<br/> Megáll a kiáltásra, és visszafordul a Bõkezû felé. Kár, hogy nincs vele a munkakabát.<br/> - Mit akarsz?<br/> - Van egy üzletem... És ha akarod Jimmy, beállok a hajódra. Nem megyek a <i>Wagner Úrral</i> semmi pénzért.<br/> Miféle hajó az, amelyik a Bõkezû Rócsildnak sem megfelelõ? Nem kérdezi. Ez magánügy.<br/> - Jó, jó... és az <i>üzlet</i> micsoda?<br/> - Egy nõt kell megtámadni.<br/> - Azt nem csinálom.<br/> - Õ fizet. Valakivel így akar megismerkedni, kivárja az illetõt. Mi elfutunk a pasas elõl... Száz dollárt ad ezért a nõ!<br/> - Minek kettõ ide?<br/> - A hölgy fél, hogy az idegen esetleg elbánik egy támadóval.<br/> Fülig Jimmyt érdekelte az eset. Mentek.<br/> És különben is szüksége van Bõkezûre. Negyedóra múltán a belváros fõútjából kiinduló sikátorok egyikébe értek. Sok van ilyen, nagy kikötõkben. Egy fordulás, és a pazar fények eltûnnek, hogy a száz év elõtti város jöjjön a helyébe.<br/> Beálltak egy kapumélyedésbe... Vártak. Már késõ este volt. Negyedóránként ha ment valaki erre.<br/> - Mikor indul tovább a <i>Wagner Úr</i>?<br/> Rövidítve emlegették már a gõzöst.<br/> - Holnap. De az ördög...<br/> Elharapta a szót. Mi lehet azzal a tragaccsal? Meg kell tudni.<br/> Most autó állt meg a sarkon, és jól öltözött nõ szállt ki egy cingár fiatalemberrel. Egyenesen hozzájuk sietett.<br/> - Ez itt a barátom - szólt Bõkezû Rócsild.<br/> - Ezt az urat, akiben megbízhatnak, azért hoztam, hogy legyen ok rá kettõnek rám támadni. Autón követtük az idegent, akirõl szó van. Jön már. Itt befordul most rövidesen... Élethûen csinálják.<br/> - Nem szoktunk kontármunkát végezni - nyugtatta meg a Bõkezû Rócsild.<br/> Azután kezdõdött. A fiú elment a nõvel. A vaksötét sikátorban még nem látszott az a bizonyos másik férfi, aki miatt az egész történt, de már hallották a lépteit. Most! Bõkezû elindul. Fülig Jimmy szintén...<br/> Utolérik a fiút és a leányt... Bõkezû hirtelen elkapja a nõ retiküljét... szakszerû csavarintás...<br/> Sikoly... Lábdobogás! A magányos úr már „harap”, ahogy halászul mondják. A kísérõ ugrik, és torkon ragadja Fülig Jimmyt, majd a tessék-lássék kedvéért pofon üti, hogy csak úgy káprázik. Fülig Jimmy is jól akarja színlelni a dolgot, hát nekivágja a cingárt egy szemétláda oldalának, hogy széttörik a fiú alatt, és ez a deszkaroncsok közé zuhan... Fülig Jimmy elfut!... De leesik a sapkája...<br/> És ez volt a baj!<br/> A sapka jóslata, amely szerint <i>Mindnyájunkat érhet baleset</i> bevált. Mert a fregattfõhadnagy nem hagyta elõkelõ holmiját... Utánanyúl, felkapja... ám közben az ismeretlen, magányos férfi beéri.<br/> Piff-puff. Négy-öt ökölcsapás... Nehéz itt a tusa a koromsötétben. És ez kemény fráter... Most egy precíz horogütéstõl mégis groggy lesz, és nyomban elterül békésen, hosszában a gránitkockákon.<br/> Phû! Ez nagy csata volt!<br/> - Maga marha! - kiáltja a cingár, kikászálódva a szemétláda roncsaiból. - Ki mondta, hogy leüsse?<br/> - Ki tud arra vigyázni verekedés közben?...<br/> A nõ nem rest, és letérdel a földre. Lobban egy öngyújtó.<br/> ...És amikor Fülig Jimmy meglátja a leütött fekvõ egyén arcát, nyilvánvaló lesz elõtte a tragikus, megdöbbentõ, rémületes valóság!<br/> ...Saját gazdája, Mr. Theobald Lincoln, az expedíció fõnöke hevert ott, elsõrangúan leütve.</p>

<p>&nbsp;</p>

<p>&nbsp;</p>

<h4 id="mbp_toc_F">Tizennegyedik fejezet</h4>

<p>Amikor Theo magához tért, egy kanapén feküdt a hotel halljában, ahol lakott.<br/> - Jobban van? - kérdezte a hölgy mellette.<br/> - Igen... - felelte bágyadtan Theo. A fiatalembernek zúgott a feje, különben jól volt.<br/> - Köszönöm önnek...<br/> - Csak azt ne!... Hol a kísérõje? - kérdezte gyorsan, mivel emlékezett a cingárra, kit eltemetett egy szédületes pofon röppályája végén a láda.<br/> - Izé... Szanatóriumban... Különben Lilian Hiller vagyok.<br/> Megnézte alaposan a nõt. Csinos! Hû, de csinos!<br/> - Theobald Lincoln.<br/> Lilian Hiller szeme kerekre nyílt az õszinte csodálattól.<br/> - A nagy felfedezõ?<br/> - Tessék?! - kérdezte riadtan Mr. Theo.<br/> - Ön az, aki Gustav Bahrt felkutatja?! - folytatta hévvel. - Óh, én úgy csodálom ezért!<br/> - Kisasszony, ön ugrat engem, és ezt nem szeretem. Jól tudja, hogy nincsen semmi merész abban, amit teszek; kényelmes utazgatásról van szó mindössze, némi blöffel egybekötve.<br/> Lilian Hiller szeme kissé csodálkozva tágra nyílt.<br/> - Érdekes - szólt csendesebben és talán kissé csalódottan is. - Azt hittem, hogy ön egy hiú mamlasz.<br/> - Miért?... - hüledezett Theo.<br/> - Gondoltam...<br/> Távolabb, a portánál, egy mentõsapkás, bõrkamásnis úr idegesen érdeklõdött, hogy hazatért-e Mr. Theo.<br/> - Halló! - kiáltotta a milliomos, mert felismerte a fregattfõhadnagyot és sejtelme sem volt, hogy ez egyben a horogütés gazdája is, amitõl õ elájult. De Fülig Jimmy kissé oldalt pillantott, mintha nem látná Mr. Theót, és sietve elbicegett. Megüthette a lábát valahol.<br/> Lilian sápadt lett, amint felismerte bérencét.<br/> - Ki... ki volt ez? - kérdezte riadtan. - Ismeri?<br/> - De mennyire! Elsõ tiszt a <i>Stanley Up To Date</i>-en! Mi baja?<br/> - Semmi, csak meleg van kissé...<br/> - Mulatságos és remek fickó a Fülig Jimmy... Ugye nem is látszik, hogy milyen erõs?<br/> - De látszik - mondta a nõ, és Mr. Theo kék szemealjára pillantott. Rém kínos felfedezés volt ez... És kissé halomra döntötte a terveit. - Jöjjön a bárba. Szeretnék egy pohár pezsgõt.<br/> Pezsgõ. Finom, halk muzsika. Épp egy tangót játszanak... „Oh, ha még egyszer elmehetnék Hawaiiba...”, énekli édeskés vággyal egy kövér dobos, mintha nem itt volna éppen. Theo valahogy még komolyabban érzi, mint annak idején Charlotte Dusannál, hogy ez a nõ megdöbbentõen kedves. Liliannak is csillog a szeme. Érdekes! Mintha az lenne a tekintetében, hogy <i>„nem ilyennek képzeltem”</i>.<br/> - Nem volna kedve velem jönni a <i>Stanley Up To Date</i>-en?... Elkísérne az útra, mint vendég?<br/> - Nem... Sajnos nem... - szólt a nõ nagyon szomorúan. - Tegnap kellett volna mondania.<br/> Egy elhízott, lágy hangú dobos sírja a tölcsérbe:<br/> „A szívemet Hawaiiba küldöm, minden szerdán délután, Ne küldje vissza még, könyörgöm, és gondoljon csendbe néha rám... Elringat majd a vad szenvedély... Ha jõ az éj... Gyere, ne félj...”<br/> És a lefojtott trombita játssza egymagában, és kettyen a bordó fény kapcsolója, suhognak a ruhák, koppannak a cipõk...<br/> - Mi történt tegnap óta? - kérdezi Theo.<br/> - Magam sem tudom pontosan. De sajnos, nem mehetek el a <i>Stanley Up To Date</i>-tel.<br/> „Amelynek elsõ tisztje felismer és leleplezi, hogy én béreltem a támadókat” - tette hozzá magában.<br/> ...Azután kisétáltak a tangószövegírók paradicsomába, a Hawaii-sziget éjszakája várta õket... És hiába, nem üres szó a sok vers, amit zsongnak és bongnak a dzsessz-zenekarok errõl a Hawaii-ról. Mégiscsak különösen bamba szépségû látvány itt, ez a párák között püffedt hold, amint tömött fényudvarának izzásában szinte serceg. És a pálmák megzördülnek itt is, ott is, kíváncsian kibukkanó majomfejektõl... Az ég olyan, mintha egy rakéta a robbanás pillanatában megdermedt volna és sziporkái mozdulatlanul fénylenének...<br/> - Kár, hogy nem tegnap találkoztunk - mondja a nõ és sóhajt.<br/> - Mi történt tegnap óta? - kérdezi Theo, és megfogja a kezét. - Talán szerelmes lett valakibe?!<br/> - Sajnos igen... - felelte szomorúan.<br/> Theo ettõl nagyon szerencsétlen lett, holott a nõ éppen úgy értette, hogy õbelé lett szerelmes.<br/> Ilyesmi még Hawaiiban is lehetséges, egy tündöklõ nyári éjszakán, amikor holdfény rezeg a fán... És madár dalolgat a csacska lombnak, ha leszáll az éj. (Gyere, ne félj.)<br/> Micsoda ostoba szövegek!...<br/> És tudj' Isten... Beszélhetnek a nagyképûek: van bennük valami... Hiába!</p>

<p>&nbsp;</p>

<p>&nbsp;</p>

<h4 id="mbp_toc_10">Tizenötödik fejezet</h4>

<p align="center">VELÕTANYA<br/> A VÍG KILOCCSANTÓHOZ!<br/> A zongoránál PEPITA OFÉLIA áll és gitározik.</p>

<p>Szép dolog az uniformis, gyönyörû viselet, hajóstiszteknél az önkéntes mentõsapka, de mit ér mindez a Velõ Tanya nélkül. Persze ilyenrõl mit sem tudnak az átlagemberek, kik megérkeznek ezen elsõrangú kikötõbe, mindenféle jégpályaszerû teremben járkálnak korcsolya nélkül, és tolószéken gurítják eléjük az ennivalót, ami helyes eljárás, mivel beteg dolgokat esznek.<br/> Milyen más egy ilyen Velõ Tanya! (A Víg Kiloccsantóhoz!) Istenem milyen más! Az egyszerû deszka faasztalok enyhe hullámverésben hajózó jármûvek módjára ringatóznak, ha rájuk könyököl a vendég.<br/> A zongoránál csakugyan Pepita Ofélia áll személyesen, ez nem túlzás és nem kecsegtetés, valóság: a mûvésznõ maga mûködik ott! No meg a zongora is fontos velejáró, mivel a tengerek népe muzikális. Pepita Ofélia idõnként megforgat egy srófot a villanyzongora oldalán, és két másodpercen belül halk káromkodás hallatszik.<br/> A mûvésznõ közli nézetét a makacs géprõl.<br/> Harmadik vagy negyedik srófolásra a zongora, mint ébredezõ részeg, néhány halk csuklással muzsikálni kezd. Legtöbbször a <i>Tamara, terólad álmodok, ha bealkonyul csendben, a mi öreg sumbavai fegyenctelepünkön</i> kezdetû slágert. Ezután a mûvésznõ a zongorára könyökölve bús citerázással kíséri a dalt, és kisüstön fõtt, közkedvelt alt hangján énekel.<br/> Ha lejárt a zongora szerkezete, néhány gombnyomásra ismét felhangzik a káromkodás.<br/> Hát nem szép ez? És milyen szép, meghitt falak! Ilyenek állnak rajtuk például, szénnel írva: „TÛFEJÛ! ÉN PONTOSAN ITT VOLTAM! A RAKOMÁNYBÓL NEKEM IS JÁR! KITOLOM A SZEMED!”<br/> Úgy látszik, csak elkerülték egymást, mert közvetlen mellette ez állt: <i>„Mit hencegsz, te ló! A részed Spileknél van!”<br/> </i>De akad itt gyanakvó, bõsz Othello is.</p>

<p align="center">KERÜLD A NÕMET! A GYANÚS CÁPA<br/> MINDIG VISSZATÉR!<br/> PARTRAHOZOM A SZIGONYT! JELIGE:<br/> „ÉLETFOGYTIG NEM A VILÁG!”</p>

<p>Néhány karikatúra is látható, szabadstílusú rajzok, megfelelõ szöveggel. A szöveg stílusát sem sokféle formaság köti. Azután bölcs részegek gyönyörû jelmondata. Például: „Igyál, mert a részegség enyhítõ körülmény!”, vagy „Aki részeg volt, az nem vallhatja a tiszta igazat! Ergo: Borban a hazugság!” Majd egy istenáldotta, züllött költõ mûve:</p>

<p align="center">BÖLCS RABLÓK BALLADÁJA<br/> írta<br/> SEKSZPIR ALADÁR</p>

<p><i>Költsd el pajtás nyomban a pénzed italra!<br/> Amit ma megihatsz, ne halaszd holnapra.<br/> Ne csak addig nyújtózz, míg a takaród ér.<br/> Elszoksz a munkától, s akárki tettenér!<br/> Munkára kényszerül, ki pénzét elissza,<br/> Takarékos gengsztert elfogják, mert lusta!<br/> Okulj ha látod, hogy gyûjtenek a méhek<br/> S nincs soha egy vasuk; csoda hogy megélnek!</i></p>

<p>AJÁNLÁS!</p>

<p><i>Ki pénzét elissza, azt a munka tartja fönt,<br/> Ezért van az, hogy a józanság öl, butít és<br/>  nyomorba dönt!</i></p>

<p>Ide érkezett sietve Fülig Jimmy és ide érkezett általában mindenki, ha csak valamit is adott az alvilág etikettje szerint kötelezõ rossz szokásokra.<br/> - Hé! Nézd csak! - kiáltott Martin, a szögletesfejû mulatt. - Ofélia, srófoljon egy tust a zongorán! És felcsendült egy pattogó, gyors káromkodás.<br/> - Szervusztok - intett kegyesen Fülig Jimmy.<br/> Pedig ha sejti, hogy miféle orv végzet leselkedik itt rá, esetleg nyomban elrohan.<br/> - A mûvésznõ vacsorázzon az elsõ tiszttel! - intézkedett Fülig Jimmy, harmadik személyben emlékezve meg önmagáról. És ezzel beteljesedett balsorsa!<br/> Pepita Ofélia eléggé csinos volt. Talán kissé erõsen pisze, de még nincs eldöntve, hogy ez a tulajdonság szépséghiba-e? A festõi Virginia államról elnevezett szivarfajtát szívta, mely csak számos szipákolásra, gyufák és szalmaszálak megismételt használatával fogott tüzet. A mûvésznõ virzsiniázó szenvedélyét abból az idõbõl õrizte meg, amikor a <i>Luxus</i> nevû teherhajón, Bricsesz kapitány környezetében a másodalkoholista nehéz szolgálatát látta el.<br/> - Ön nagyon emlékeztet engem Bricsesz kapitányra, tisztelt Fülig úr - közölte kissé olvadozva. - Két éve, hogy tévedés áldozata lett szegény, de azért én hûségesen várom. Ezt megkérdezheti itt mindenkitõl. Két hete sincs, hogy Lógás Hugó fejéhez vágtam a gitárt, mert megcsókolt.<br/> - Nehéz egy ilyen hangszer? - orientálódott Fülig Jimmy, és megemelte a gitárt elgondolkozva.<br/> De nem lett harc. Fülig Jimmy feledtette Bricsesz kapitányt! Mert amikor késõbb bal karjával gyengéden magához vonta a mûvésznõt (és jobb kezében magasra emelte feje fölött az ólmosbotot), Pepita Ofélia szemérmes engedékenységgel súgta:<br/> - Ne higgye, hogy szívbajos vagyok... Csak azért tûröm, mert szeretem...<br/> Ekkor érkezett nagy zajjal a <i>Na Mi Újság, Wagner Úr?</i> személyzete. És veszekedtek. Buzgó Mócsing, Tüskés Vanek és a Fõorvos úr is ott voltak a nevezetesebbek közül. Továbbá egy vörös fiatalember (már a harmadik e történet folyamán), akit újabban a Rézgróf néven ismertek igen elõnyösen a kikötõkben.<br/> Elsõsorban nagyon szép fiú volt, vörössége dacára. Spanyolosan öltözött, ezért részint görögnek, részint angolnak hitték. De késõbb azt mondta valaki, hogy csakugyan spanyol, annak ellenére, hogy ezt híreszteli magáról.<br/> Ez volt a Rézgróf, a <i>Wagner Úr</i> elsõ tisztje. Most éppen az örökké suttogó, asztmás Petters vitte ellene a szót, amikor a söntéspolchoz özönlöttek.<br/> - Beszélhetsz, amit akarsz! Nem megyünk, és kész! - súgta, és még füttyentett is korhadt gégéje az erõfeszítéstõl.<br/> - Ez a Piszkos Fred igazat beszélt - mondta Buzgó Mócsing. - És ha Fred igazat beszél, az már magában véve is elég ok aggodalomra.<br/> - Per Dios! Ostoba, babonás alakok vagytok! - szidta õket a Rézgróf.<br/> - Aszondom - szólt hozzá a Fõorvos, miután ivott -, hogy igazuk van a fiúknak.<br/> - Ilyen elõzmények után én sem szívesen megyek - szólt a kétméteres, csontvázszerû Holdvilág Charley. - Mert ilyen hajón...<br/> - Talán befognád a szádat itt! - mondta a Rézgróf, és Fülig Jimmyre nézett, aki nyomban felállt.<br/> - Pardon - szólt Pepita Oféliának, és lassan elõrejött. - Talán velem van valakinek baja?<br/> Jelentõsebb közelharcok elõtti feszülõ, várakozó csend következett.<br/> - Ne kezdjetek verekedni - lépett közéjük Buzgó Mócsing, és drótszemüvege felett, mint valami fontoskodó bagoly nézett egyikrõl a másikra. - Fülig Jimmy most kell nekünk.<br/> - Hát szerzõdjetek hozzá! - szólt gúnyosan a Rézgróf. - Örülj, Jimmy, hogy ezekre a rendes legényekre szert tehetsz!... Átadom õket!<br/> Mondmár Fülöp dühösen csapott a polcra:<br/> - Mégse fogod bebeszélni, hogy mindenki hülye, csak te nem! Amit Fred mond, és amit mi láttunk...<br/> - Csend!<br/> Megint elhallgattak gyorsan, és Fülig Jimmyre néztek.<br/> Itten valami titok van! Már a Bõkezûnél megérezte a rejtélyt! Mindig ránéznek és elhallgatnak. Majd jól megrúgja ezt a Rézgrófot.<br/> - Kár a sok szóért - mondta Buzgó Mócsing, aki, úgy is mint az Igazi Trebics, nagyon félt jelenleg. - A Holdvilág Charley és a Fõorvos maradjanak ha tetszik, de én beállok Fülig Jimmyhez!<br/> - Ez az - szólt Tüskés Vanek. - Én is szívesen megyek Lincoln hajójára.<br/> Hirtelen csend lett. A Kapitány jött! Még a dühös Rézgrófról is lefagyott a gúnyos, ideges nevetése. Azért, amíg él, mégiscsak Piszkos Fred lesz itt a Kapitány. Ez már nincs másképp.<br/> - Málnát adj, Martin - mondta, és senkire sem nézve leült.<br/> - Hallom, hogy mostanában furcsa elõérzeted van - kezdte Martin, és letette a poharat hunyt szemmel, mert ez a málna-dolog mindenkit hisztérikussá tett.<br/> - Beteg tán? - kérdezte Fülig Jimmy is odaoldalogva.<br/> A Kapitány megtömte a pipáját, és rágyújtott.<br/> - Ülj le, Fülig Jimmy... - szólt azután csendesen. - És ti is figyeljetek...<br/> Lassan közelebb jöttek. Istenem! Mi lett ebbõl a címeres sátánból.<br/> - Kinevettek? Lehet. De mégiscsak így van: valami kezdõdik velem.<br/> Néhány matróz érkezett a <i>Stanley Up To Date</i>-rõl zajongva. Odamentek a beszélgetõkhöz.<br/> Fülig Jimmy hiúságát legyezgette, hogy minden kikötõk legmogorvább sztárja nyíltan kivételt tesz vele, és asztalához ültette.<br/> Merengve néz Piszkos Fred a pipa füstjébe. Vörös lében bóbiskoló szemekkel, révetegen pislog.<br/> - Figyelj ide, Fülig Jimmy, és ti is, fiúk. Én már nem sok vizet zavarok a tengeren. Jól tudjátok, hogy aki az óceánon él, megérzi a halált. Megéreztétek már ti is. Szép, derült idõben, amikor a víz sima, nincs semmi aggasztó... És mégis... A fedélzetmester összevész a kormányossal, a köteleket nehezebb kicsomózni, akármennyit iszik az ember, csak nem rúg be, és az egyik matróz megjegyzi: „Valami készül.” És éjjel pusztító vihar lesz, vagy kigyullad a fülledt szénpor, szóval... Még jó, ha néhányan megélik a partot egy csónakban...<br/> Nagy szünetet tartott. A dohányport összesöpörte az asztalról a tenyerébe.<br/> Martin is odajött, sõt Pepita Ofélia úgyszintén, és egy moszkitó döngése, néhány lélegzõ nesze világosan hallatszott a masszív csendben.<br/> - Hozzon ginevert! - mondta a Vörös Vaszics.<br/> - Várj!... Üljetek le, fiúk! Ma én fizetem az italt! - közölte ünnepélyesen a Kapitány.<br/> Mindenki elsápadt. Összenéztek...<br/> Még hónapok múlva is híre járt és akik nem látták, ma sem hiszik, de hinni kell, hogy úgy volt: Piszkos Fred vendégül látta a matrózokat. Nincs kizárva, hogy csakugyan beteg, és lehetséges, hogy a halálán van, de hogy nincs észnél, az a történtek után kétségtelen.<br/> A Vörös Vaszics részvéttel kérdezte:<br/> - Mitõl rúgtál be ennyire?<br/> Nem felelt. Szélroham rázta meg az ablakot. Indokolatlan, különös, semmibõl jött szél ezen a derült éjszakán, ami mindig baljós jel.<br/> Kísérteties volt bizonyos fokig ez az éjszaka, nem kétséges.<br/> - Figyeljetek - mondta csendesen. - Piszkos Fred utószor száll hajóra holnap, és többé nem lát engem emberfia semmilyen kikötõben.<br/> - És ez mitõl jön? - kérdezte Vaszics. - Mert nem látszol éppen köhögõsnek... Hej, Martin, még egy pohárral Fred egészségére vagy betegségére... Fizeted ezt is?<br/> - Igyál csak... Nincs már minek takarékoskodni. És ti is igyatok. Fülig Jimmynek hozz grogot, te rabló, de gin is legyen közte, mert úgy szereti... - És merõen bámult a füstbe, mintha ott figyelne valamit a szürke kígyózásban. - Igyatok, én fizetem!<br/> Mint mondám: ez kísérteties éjszaka volt...<br/> - Port Szuezben, a <i>Részeges Delfin</i>-nél jártam az éjszaka álmomban - kezdte halkan, vontatottan. - Tudjátok jól, hogy nemrégen Port Szuezben a <i>Brigitta</i> vitorláshajóról három hindu zarándok tért be az ivóba, és az egyikkel végzett a bubópestis. Azután kiderült, hogy a <i>Brigittán</i> tizennégy pestises halottat rejtegettek a zarándokok!...<br/> Ismerték jól a rémregényt. Valamennyi lap megírta. Nagy pánik volt! A kocsmát felgyújtották, a hajót nyílt tengeren elégették.<br/> - A Gangesig akartak hajózni hulláikkal az ostobák - bólogatott Borck, egy gorillaszerû.<br/> - Hát ezt álmodtam: mintha a <i>Részeges Delfin</i> ma is létezne, egyenesen odamentem a kikötõbõl. De egyetlen ember sem járt az éjszakai, nedves Port Szuezben, és fekete volt az utcákon végig minden ablak. Csak éles furulyázás hallatszott. Tudtam jól: itt a Zöld Pofa vár valahol, mert csak õ szokott furulyázni, vihar elõtt, ha elsüllyed egy hajó.<br/> Bólogattak, Ezzel tisztában voltak valamennyien.<br/> - Így is volt. A <i>Részeges Delfin</i>-nél várt, és hívott kockázni a Zöld Pofa, akit ti is láttatok valamennyien a Déli Kereszt alatt, de sohasem másutt, és mindig friss hajóroncs közelében.<br/> Persze hogy látták. Mondmár Fülöp beszélt is vele egy alkalommal. Ki ne látta volna a Zöld Pofát? Közismert kísértet, az arca fûszínû, orra helyén sötét folt, két szeme sárga fénnyel pislog, mint egy-egy világítótorony lámpája, hosszú pléhsípot fúj, és csontujjai mereven billegnek a likakon. Továbbá koporsószerû, fekete ruhában jár, barokk szegélynek tûnõ penészdísszel. Ki ne látta volna a Zöld Pofát? Végre is nem gyerekek ülnek éjszaka a Velõ Tanyán!<br/> - És késõbb - folytatta maga elé meredve a Kapitány - még megjött az orosz Muravjev is, régi jó barátom, akit Pernambucóban felkötöttek tavaly.<br/> - Az rosszat jelent... - dörmögte Borck.<br/> - Kockáztunk, és a Zöld Pofa nyert.<br/> - Hogy dobott?<br/> - Fej fölé emelte a poharát - súgta megtörten Piszkos Fred.<br/> Részvéttel nézték. Ez esetben vége! Nem vitás! Õ is csak ember. No jó, hát nem!... Mindegy. De sajnálni azért bárkit lehet. A Kapitány arcát befedte egy hirtelen tóduló füstgomoly, mintha elõadás után a függöny gördülne le.<br/> - Neki állandóan kevese volt - folytatta egész halkan, mozdulatlan, fénylõ arcok középpontjában -, de ha én dobtam, eltört egy kocka.<br/> Tiszta dolog: vége neki!<br/> - Hajnal lett. Muravjev egyszer csak kimutatott az ablakon. A Csatorna üres volt, mintha a Világ néhány perccel végítélet elõtt állna. Csak egyetlen kétkéményes koporsó úszott csendesen. Jól tudtam: ez a hajó a <i>Brigitta</i>!<br/> Sápadtan hallgatták. A langyos kocsmaszag egyre nehezült, mert a nyílt óceán köde behömpölygött a dagállyal együtt, és lenyomta a párákat. A Kapitány újra pipára gyújtott, úgy folytatta, emelt fejjel fújva a füstöt, és kecskeszerû ujjaival szakállát babrálta.<br/> - Egy halott volt a hajón. Jól látszott. Óriási halott! Én feküdtem ott, és olyan hosszú voltam, mint maga a gõzös... És ezáltal tudtam jól: Piszkos Frednek befellegzett!...<br/> Némán ültek. Egyik-másik falfehér volt.<br/> Martin gyorsan lehajtott egy fél pohár rumot. Fülig Jimmy is sûrûn pislogott, de vegyes érzéssel. „Kavarja ez?”, gondolta örök hamleti dilemmájában töprengve: „Kavarja ez most, vagy nem kavarja?”<br/> - Azután - folytatta csendesen a Kapitány - a Zöld Pofa nevetve vállon veregetett, besöpörte az asztalon heverõ, néhány hátralévõ évemet és elment... Ez volt az álom... Muravjevet láttam még zavarosan, amint nézett rám a hóna alól, mert újabban ott hordja a fejit. „Gyere, Fred” - mondta az orosz... Utoljára négy éve együtt voltunk vele hajón, a Farõr-foknál. Most azt mondta, hogy ott találkozik majd velem újra... És vége lett. Felébredtem. De tudom jól, és ti is tudjátok, hogy mit jelent ez.<br/> Senki sem szólt. Valamennyien tudták, hogy ez mit jelent. Pepita Ofélia is, aki csak halkan rebegte:<br/> - Srófoljak magának egy gyászindulót?<br/> Sohasem hallották még ennyit beszélni. És ilyen bágyadt, halk mélabúval. Senki sem szerette. De most mégis elszomorodtak. Az ördög sem rokonszenves, és mégis jobban kedvelik, amikor gonosz, mintha bölcsõdalokat énekelne. Az ember ragaszkodik az illúzióihoz.<br/> De a Kapitány ezzel nem törõdött. Sóhajtva felállt.<br/> - Fiúk, vigyétek hírül: Piszkos Fred hajóra szállt, pedig tudta jól, hogy itt a vég. De ha így van, hát inkább a tengeren. Megbocsátok az ellenségeimnek. Bocsássanak meg õk is nekem. Fülig Jimmy legutóbb egy ládába zárt, és két napig a hajófenékben ültem. Ezért fizetni akartam, hogy megemlegesse. Most megbocsátom. Az én vándorutam véget ért. A tenger hullámai engem sem dajkálnak örökké, legalábbis a felszínen aligha...<br/> Vállára dobta a kabátját, odavetett egy papírpénzt, és ment. Másnap látták a kikötõben, hogy útra kel a <i>Na Mi Újság, Wagner Úr?</i> nevû gõzösön.</p>

<p>&nbsp;</p>

<p>&nbsp;</p>

<h4 id="mbp_toc_11">Fülig Jimmy levele</h4>

<p align="center"><b>St. Antonió Fõherceghez,<br/> a Boldogság-Szigetek királyához</b></p>

<p>&nbsp;</p>

<p>Méltóságos<br/> Sam Tantónio<br/> király úrnak</p>

<p align="right">Bolontság Szigetre, Királyvár, balra.</p>

<p>Tisztelt Kartács úr, kedves kirájné õfelsége és szeretve tiszttelt császári öreganyja, ezennel. Becses lapját birtokába melyben sajátulag üdvöszöl vagyok bátor megkapni és az alantiakban tiszteltetem szíves értesítésére. Köszönettel meghatóan vettem, felséges sajátulag írt anzikszát melyben becses válaszát küldve énrám gondola. Csak azt felelhetem én is, hogy, amit az anziksz: õszinte kecses jóindulattal gondolunk Mi néhai Fülik Jimmi ekszuraló egykori felségedre, üdvöszletünket küldjük hívünknek.<br/> Ha én azt írom „Mi” az is csak uraskodó többszámos, nem pedig azt jelenti, hogy kívülem a vörös Vaszics, a Buszkó Mótsing és a Pofa Jenõ úgyszintén üdvöszlik, bár eszek is kecsesen gondolnak felsékre, mivel nagyon dicsérem. De csak rám vonatkozik a királyszámostöbbes.<br/> Kikötöttünk Hola-Luluba, ami fõvárost képez Havaiba, jelentõs rakodói vannak, nagy kocsmái, imbozáns rassziák és igen számot evõ pofoszók lakják. Különösen, ha én érkeszem. Itten újból találkoszám Piszok Alfréd nevû kapitánnyal, akit most már sajnálok, mer esz csakugyan facsar látvány. Ha kegyed tisztelt kiráj úr látná esztet, akit úgy hívtak a kínai kalózok, hogy A Tisztátlan Fukar Sárkány, Yu-Hi. (Yu-Hi kínaiul azt jelenti, hogy „szép kis disznó az illetõ”), ha ezt látná, ijen részvéttel!<br/> Errõl beszélt az egész Velõ Tanya (Dining Room a Vidám Kiloccsantóhoz), ahol ötórai verekedés van és itt találkosznak az alsó körök személyiségei, kik elõljárnak a rossz példával. Itten van egy mûvésznõ, akit szeretve csodállok tisztelek, gyöngéden és nemesen zongorászik, igazi mûvész és régi tisztelõm. Gondolhatya felsék, hogy esz nem olyan züllött kocsmai zenész, mint a hozzáhasonlók. Szépen zongorál, de hegedül is és lantol és külnyelveket is tud.<br/> Az is lehet, hoty dinasztikát alapozok vele nõsülés által és gondoskodok, hogy felsék utódai ne hiányoljanak trónkövetelõkben. Ennek a követelõnek asz anyja, apai ágon Pepita Ofélia lesz, ki minden nap a Velõ Tanyán sétahangversenyez fel és alá a helyiségben...<br/> Itten monta esz a szegény Piszok Alfréd, hogy álmodott a Szöld Pofa nevû kísérteties hajósról, aki kockászott vele és Murafjef, egy hónaljfejû barátja dettó és a csatornán látta a kísértethajón önmagát.<br/> Elejinte gyanakodtam. Mert akármilyen valószínûjen hangzott esz a történet, vigyászni kell a Kapitánnal. De mégis beláttam: Szegény ember: ez kész! És ojan sajnálásra méltó, mer senki se sajnálja.<br/> Mostan a Fõ!<br/> Hajnalban mentem szénrakodásilag találkoszni a Hallató Trukics nevû barátomal kivel boldog idõkben sok meghitt menekülésben vettem részt. Bányászati egyén volt valaha eszért jól tud páncélszekrén robbantást és van mintik kis dinamit kéznél nála. Mer esz 1. használhatójan életveszélyes ember és 1. nagyon kedves, rokonszenves létrája van neki. Melanie nevezetû a létra, nyolc foga van és eszért 8-emeletes Trukicsnak is nevezik õt a rendõrök. És minden fetyhász gondnok tudja, hogy Trukics létrájára vigyászni kell a megõrszendõ depók osztályában, ahol asz ember tárgyai is kitöltik gazdájuk büntetését. Mivel ha nem vigyásznak Trukics létrájára, akkor õt megtarthatnák életfotytig rabnak, mivel esz a Trukics egy pár kiskorú dinamitpatront hozna nekik. Kiskorú asz ojan dinamitpatron, amit gondnokság alá lehet helyeszni és a patron a gondnokság alatt felrobban.<br/> Esz a Trukics nem lehetne uralkodó, mer nehéz lenne megöregíteni. Napolejon kartácsunkat könnyû volt a róla elnevezett Ajacsióban egy fõt téren megöregíteni négy testvér rokonával, akiket alakmelléknek szobroltak, továbbá asz orosz Cár Péter nevû uralkodót, akit lován öregítették mek. De hoty lehetséges eszt a Trukiccsal? Álljon egy szobor talpazaton, fõt téren létrásan? Így aszt hiszik hogy egy vilákhírû ablakputcolóról van szó. Engemet lehet most (és foknak is) öregíteni szobornak lábszárvédõvel sapkába, amint jobbomba kard, balomba revolver és köszben egyik kezemet áldójan terjesztem a népre...<br/> Szóval találkoszám a szémparton ezzel a 8-emeletes Trukics cimborával aki fogánál hozta a létrát és mondám, hoty felmegyünk ety hajóra. Szokása szerint aszt felelte, hogy nem szólt semmit. És mentünk a kikötõbe, ahol esz a másik zekszpecidijó gõzös, a világ legfurcsább nevû hajója áll. Aminek esz a neve: <i>Na Hogy Van Ez a Wagner?</i> Furcsa név. Ere a következõ elhangzást párbeszéltük:<br/> „Ez asz?” kérdeszte Trukics és nagyon megáll.<br/> „Esz.” mondom és ámulék. De õ erre aszt felelte, amit ety derült égbõl a villám:<br/> „Szervusz.” Hüje esz vagy mi? Egyszerûen megfogja a Melanie létra fogát, belekarol és távoszik õnagyságával.<br/> „Hé! Hova mész?”<br/> „Iszok”.<br/> „Nem gyösz a hajóra?”<br/> Erre mint ety derült égbõl lecsapódó marhaságot mondja:<br/> „Nem metyek. És te se. Esz nem hajó. Esz a pokol! Itt nem lehet senki erõs.”<br/> Nagyon meglepett, mer ijen sokat még soha életében nem beszélt. Két heti készletét mondá el.<br/> „Trukics!” kijáltám csodálóan. „Én nem is merek rád! Te félsz ettõl a hajótól?!”<br/> Erre jött a meglepõ. A Trukics félt! Látszott! Habza! Esz a Trukics sem nem kötekedõ, sem nem verekedõ, és kerüli a késelést, esz a Trukics olyan hoty átmety az uccán, ha ütik etymást, nem szeret pofozódást, verekedést, esz csendes és gontolkodzó, amiben engem rám emlékesztet. De aszért mindenki tudja, hogy ha békét hatyják, asz már anyi mint egy kis életbiztosítás. Eccer a viszjavító munkások csöveket raktak és amik aludt igénybevették létráját. Eszek tizen voltak a vascsövekkel. De õ a puszta keszeivel nekik ment a munkásoknak és ety percen belül csõ-csövön nem maradt. Eszért kérdeztem tõle újra:<br/> „Te félsz 8-emeletes Trukics?” Erre õ eszt felelte:<br/> „Én félek! Én oda nem megyek!”.<br/> Esz még meglepõbb volt, hogy ijen újabb szóáradást mondott, de ami mék jobban fejen ért mint nyílt égbõl lecsapó gumibot, asz mégis annyi, hoty õ fél. Talán túlvilágias, szellemi hazajárásba hisz esz a régimódi levilágosult babonás? Oljan aki kíséretektõl fél, hogy eszek éccaka kislisszolnak koporsóikból? (Ety ijet láttam Felsékednél a Citad Elláról nevezett várba. Erre jó lesz vityázni.) Aki a mai csodás technika villongásába még hiszi az ijen marhaságot, asz nem tekintendõ kultúrának és a szemembe antiinteligens egyén. Szóval esz a 8-emeletes Trukics ety 6-emeletes marha. Eszt gõzöltem vele, de ot hagya.<br/> Tisztelt Felsék! Ety nagyon bölcs kitûnõ ember mondta: senkit se neveszünk marhának tényállás elõtt! Esz ety nagy mondás és tõlem származ, sajátulag. A festõi dokkon kies alakok sliszoltak és mivel dagály érkeze, hát nedvesség lett a kikötõi éccakába.<br/> Én csónakkal óvatosan megközelítem a hajót. Jól látom, ahol a naty betûkel áll a hajónév: <i>Hoty Érszi a Wagner Magát?</i> (Mintég röhökni kell, mer hajónévbe ijen hüjét eddig melõztek.)<br/> Persze felmáztam és akor láttam, hoty esz mijen kosz kis hajó. Csupa piszok, meg deszka és asz mind recseg. Ety lámpa se égett. Gondoltam, hoty esz most érdekes lesz, mivel elviszem a kofferbe börtönzött Gusztaf Bárt. Új dolog. Tudóst még nem loptam. Asz bisztos, hoty furcsa ety hajó... Még a levegõ is nehész volt. Megnézem, hogy mi van it! És négylábkézen lopkodtam magamat elõre és asz embernek lüktet a nyaka mek nyilal a fejcsontozása a ködbe, a nedvességtõl, mek esz a csend is ety ijjen sötét fedélzeten... És nyitva asz összes kabin ajtó, mintha iten éppen most elment volna asz egész hajó it hagyva laktalanul mindent.<br/> És a rohadó deszkának ojan furcsa patika szaga van... És... mostan valahol harmonikásztak...<br/> Én igazán zeneileg nem citerázok a harmonikától. Nem vagyok babonás, mer engem bekent egy növénnyel Timor szigeten a varásló, hoty nem fok asz átok, pláne, ha ijen váltságoskor helyzetbe kerülök és kétszer kiköpök kelet felé. Több mint kétszer, gyorsan kiköptem kelet felé. Késõbb nyugat felé is. De asz ember leköpheti a szélrósa minden irányát; ha etyszer kulturás akkor nem hiszi, hoty ijesmi használ kíséretek ellen. Ha pedig nem hiszi, hoty használ a köpés, akkor félni kell a kíséretektõl. Azt hiszem esz készfekvõ.<br/> És akkor aszért én még se pucoltam meg. Pedig szél lett és zörge csikorga minden. És gondolám benészek ety kabinba. Iten rossz szag volt és sok légy. Nem is tudom mi van, ami iten ojan, mintha nemcsak a flanel sorhajókabát, hanem mellemnek kasa is szûk volna. Pedig százhetvenes kebelbõség van jelen, ha teleszívom magamat. És teleszívtam és kifújám és letörlém homlokom és mégis a kasmellem szûk volt. De aszért mentem.<br/> És kiköptem észak felé és dél felé is...<br/> És sehol senki sem volt. Mindössze én. És akkor a fenégbe indulám egy lépcsõn, ami akkorát nyikordult, mintha torka lenne és arra léptem volna, hogy sikoltani kell neki.<br/> Kegyed jó hászból való uralkodó, de aszt hiszem megállt volna a Kegyed királyi délceg vére is, mint ahogy én is úgy éresztem, hoty megállt a szívdobbanásom, mint a mozsárba tört zsebóra, ha fazon nélküli aranyt képeznek belõle. A fenégbe veszetõ csapóajtóra nehéz ládát tetek. Rém nehezet. Eszt elguritám utamból.<br/> Mer a fenékbe sötét volt és valami egészen furcsa... És a vacak deszkától köszel hallatszott a hullámcsobolás. És valami ojan rossz szag, ami fent is volt. Amire most rájöttem: Iten karbolszag van! Esz pláne kissé enyhén randa érzésnek bizonyula.<br/> És mentem elõre és mostan fentrõl és messzirõl egész csendes zümmögéssel harmonikásztak a kíséretek. Igen kísértetek, mer én nem vagyok babonás köpködésnek hinni! És akkor megbotlék valamibe, és asz lejesett és legurult dübörögve ety pár lépcsõn, ami a fenék méjebb részét képeszte. Ijetten megálltam és vártam. Csend!<br/> Lenyúltam ahova rugék és ety hosszú láda teteje volt. És a ládába meginn rongy.<br/> Ez olyan... mint... koporsó!<br/> ...Uram Atyám...<br/> Ekor a szellõzõ ablakon bemendegélt a hold ide és már akkor nagyon préselt engemet a karbol és ekkor a hold odasüte és láttam, hoty igen sok patkány van itten és legyökérzõdött a lábam, mer én már mostan gondoltam valamit, ami ojan volt, hoty félni kellett a Vaneknek és remeghetett a Trukics és vacoghattak a Melanie nevû létra fogai is... Joggal!<br/> És akkor én nem is kaptam levegõt, pedig teljesen nyitva lehetett a szám.<br/> A holdfény a falra érkezett szembe! És akkor láttam egy ládát, amin esz állt!...</p>

<p align="center">BRIGITTA</p>

<p>És erre csak aszt tudom, hogy rohantam! Mint asz õrült! Követkeszett a legmagasabb pucolás! Amit alatvalóak usgyének is hívnak!<br/> ...Sohasem fogom tudni, hogy kerültem én a Velõ Tanyára vissza. Aszt tudom mikor bejöttem lihekve, mindenki felállt és rámnésztek. Mer ojan lehettem, mintha a fõt térrõl jönnék, ahol már megöregítettek gipszbe.<br/> Felsék jó családból van, de tudhassa: a Fülig dinasztia sem szívbajos, de ha nekem eszt még etyszer át kellene élni, inkápp legyek újra asz ádeni Crikley nevû fõfelügyelõ dolgoszójába, aki rém kíváncsi ember és állítólag asz õ birtokába találhatók a világ legnagyobb pofonjai. Adja át Felséked a Királyné Naccságának és asz Anyacsászárné õkorosságának is jóindulatú alázatom. Továbbá Felsékedet kiváló tisztelettel maradtam értesítve hûséges trónhelyettese.</p>

<p align="right">Nagyrabecsületem kifejlesztésével:<br/> <i>don Fülig il Jimmy</i>, de kissé</p>

<p>begyulladtam, mer mégis csak még a világon nem volt ijjen, mivel kelleti gubó pestis asz ety veszéjes megbetegedés, továbbá teljesen fertõszõ.</p>

<p align="right"><i>don felülírott, di Fülig.</i></p>

<p>&nbsp;</p>

<p>&nbsp;</p>

<h4 id="mbp_toc_12">Tizenhatodik fejezet</h4>

<p>És most jön a fordulat.<br/> Az olvasó higgadtságát kérem, amire különben állandóan szüksége lesz a vérfagyasztó história folyamán, amelyben kísértetek és borzalmak hemzsegnek, attól kezdve, ahogy a <i>Stanley Up To Date</i> elhagyta Honolulut, öt nap késéssel. Mert itt jelentkezik a dermesztõ, kiszámíthatatlan végzet hírnöke.<br/> Jön a nõ!<br/> Mindig így kezdõdik! Vigyázat! Figyelem!<br/> A férfi mindent kiszámít alaposan, elõrelátóan, precízen, véglegesen. És erre jön a nõ! Másodpercenként százhúsz kilométeres hazugságokkal, lihegve, hadarva, szemlesütve, ájuldozva vagy mosolyogva; egyszer csak jön, és mindent halomra dönt!<br/> Aztán leül e halomra, és kipúderezi magát. És õszinte részvétét fejezi ki.<br/> Óvakodjunk a nõtõl! A legegyszerûbb mindennapi fogalmak is zavarosak lesznek, ha nõvel kapcsolatban akarjuk tisztázni õket. Vegyük például a szerelmet.<br/> Vagy ne vegyük? Mindegy. Tehát vegyük. Itt van például a szerelem.<br/> Hol?<br/> Bocsánat, hogy a szavamba vágok, de ezt most tisztázzuk végre. Hol az a sokat hangoztatott szerelem?! Ki látta? Az illetõ tartsa fel a jobbik eszét.<br/> Na ugye?<br/> Pedig ez roppant fontos! Mert regényünkben is megjelenik ez az izé, és szintén sok bajt okoz. A szerelem mindig bajt okoz. Tehát kategorikusan közlöm: szerelem nincs! Vagy helyesebben: kizárólag szerelem van. Beszélni kell errõl. Nagyon fontos, mert ha kikapcsoljuk a szerelem nevû fogalomzavart az eshetõségek közül, úgy határozott terv szerint élhetünk. És ki mondja, hogy ez nem fontos?<br/> Én!<br/> Felelõtlenségem teljes tudatlanságában állítom, hogy Mr. Theónak igaza volt, amikor nyomban konstatálta, hogy ezzel a nõvel nem szabad szóba állni, és azután öt napig szóba állt, ült, táncolt, járt prózában, dalban és sóhajok között szüntelenül ezzel a nõvel. Azt hiszem, még csókolództak is. Öt nap múltán azonban nyers kacajjal a lelkében konstatálta, hogy a nõ egy ön- és közveszélyes elem, aki elõl menekülni kell.<br/> Ekkor megkérte a kezét.<br/> De Lilian kimondta a boldogtalanító nemet. Így a <i>Stanley Up To Date</i> útnak indulhatott. A hölgy szép volt. Csak ne keressük a logikát mindenben! Indokolás nincs! A nõ olyan, mint egy költõi hasonlat. Ha szép, akkor az sem baj, ha nincs semmi értelme.<br/> Az események itt nekivágnak, vihartempóban. Indulás: 18.20 óra. Theo öngyilkossági gondolatok között hivatalosan értesül, hogy az angol uralkodó rokona, Lord Hamilton elkíséri az expedíciót.<br/> Délután 19.40 óra. Ismétlem: 19.40. Közép-ázsiai, amerikai, valamint az összes világtájak idõszámítása szerint Wagner úr részegsége csodálatos tüneménnyé hatalmasodott, mint az aurora-borealis, ha teljes ívében kibontakozik a sarki égen.<br/> Ilyen elképesztõ, ahogy a sarki ivóból kibontakozik hetyke gyertyásan, zsebmadaraival, nadrágját két kézzel viselve, és Mr. Theóhoz megy legkékebb körszakállával.<br/> 19.45-kor hetedszer dobják ki a hallból, holott a jelenlévõ szállodaigazgató hû barátságára is hivatkozik, a szumbavai fegyenctelepen eltöltött régi szép idõket felemlítve. Végül Mr. Theo arra jön éppen, és Wagner úr ügyét felkarolja. Miután felkarolta, beülteti egy fotelbe.<br/> Mindenki ijedten nézeget, mert a hallban állandó madárcsicsergés hallatszik, és nem értik.<br/> 19.56 perc, 7 másodperc. Wagner úr felajánlja 5000 dollárért a hajóján raboskodó tudóst.<br/> 19.58 perc. Százdolláros ajánlaton Wagner úr nyersen kacag, és távozni készül, de felemelik a földrõl, és leporolják.<br/> 19.59 perc, 1 másodperc. Wagner úr habozás nélkül elfogadja a százdolláros ajánlatot.<br/> Mr. Theót a golfkutatók érme meggyõzte Gustav Bahr azonosságáról.<br/> 20 óra 10. A hajó még alig készülõdik. Dalolás hallatszik, Vaszics lenéz. Wagner úr keménykalapja imbolyog lenn a vízen, rezgõ világításban, mint valami ócska bója.<br/> - Mi újság?! Te csibész!... Most megismersz? Zsakettben bezzeg hencegtél. Ide figyelj. Egy ládát hoztam a gazdádnak. Nem akarsz vásznat venni?<br/> És énekelni kezdett, de egy szélroham folytán a gyertya lángja belekapott a kalapjába, mely fellángolt. Megszokott mozdulattal a víz alá nyomta, és újra feltette az ócska, fekete nemezholmit. A gyertyáról most zöld moszat is csüngött.<br/> Végül fenn volt a láda.<br/> Már égnek a lámpák, amikor még egy szállítmány érkezik. Fülig Jimmy is hoz egy ládát. Senki sem tudja, honnan.<br/> Leviteti a kabinjába. Egy veszett ember száll ki belõle. Megveri és a szekrénybe zárja. Késõbb beteszi a szekrénybe a viharkabátját és egy adag felvágottat.<br/> Az illetõt közben ismét megveri.<br/> Este 24 óra semmi perc.<br/> A <i>Stanley Up To Date</i> elindul. Zene, tömeg stb. A partról háromkéményes hajónak látszik a gõzös Maxbell úr roppant cilindere következtében.<br/> Lord Hamilton egy elegáns õsz úr kíséretében jött a hajóra. Jól ismert, szõke, diákos feje nyájasan bólogatott mindenki felé, és kísérõjével együtt kajütjébe ment, ahol fogadta Mr. Theót.<br/> Arra kéri, hogy jelenléte itt a hajón ne okozzon semmiféle feszélyezettséget, mint egyszerû magánember utazik.<br/> Õlordsága mindenkivel megismerkedett. Kissé zavartnak látszott, amikor Sir Maxbell után a többi kutató nevében doktor Rüger kórboncnok üdvözölte. És a mûötvös átnyújtott egy bronzplakettet.<br/> - Ki van még? - kérdezte idegesen õfensége.<br/> - Van még egy elsõrangú futballbíró - felelte Mr. Theo szemrebbenés nélkül - és az az elegáns úr ott egycsövû messzelátóval. Schwachta Szókratész, vagy Knapp, õrült és virágkertész, ahogy tetszik. Ez minden.<br/> De tévedett.<br/> Citeraszó hallatszott váratlanul.<br/> - Uram - súgta Fülig Jimmy -, elhoztam Oféliát, mert nem élhetek nélküle.<br/> - Ember! Mit fog csinálni itt ez a zenésznõ?<br/> - Majd megfigyeli búvárkodás közben a futballbírót, a hóhért meg a kórboncnokot és utánozza õket.<br/> Mr. Theo maradék erejével szabadkozott kissé, de utóbb belátta, hogy elengedhetetlenné vált egy gitározáshoz értõ másodalkoholista jelenléte az expedíciónál. És meghajol a mûvésznõ személyes érvelése elõtt:<br/> - Egy expedícióban sem muszáj unatkozni - búgta Pepita Ofélia. - Jobban végzik a tudományos búvárlatot tangó mellett, amikor énekelek viccelek, gitározok...<br/> - Még szivarozik is - protezsálta melegen a fregattfõhadnagy, és Mr. Theót ez végképp levette a lábáról.<br/> A <i>Stanley Up To Date</i> teljes gõzzel, vidáman, bizakodva sietett célja felé. Irány: délkelet, idõ: délután 16.20 óra. Ragyogó este!<br/> ...Reggel Fülig Jimmyt az ágyból rázták ki. Az illetõ Mr. Theo volt.<br/> - Hallja! A vörös Vaszics megszúrta a Borck nevût, és egy Pofa Jenõ valakinek letörte a hüvelykujját. A futballbíró válik a feleségétõl, a hóhér provokálta a mûötvöst, senki sem tudja, hogy merre megy a hajó, mert Watson nikotinmérgezést kapott az erõs virzsíniák következtében, és Maxbell még alszik, mert reggelig tart nála, amíg megtanul egy tangót! Én...<br/> ...Nem folytathatta, mert az aránylag csendes idõjárás ellenére hirtelen recsegve megdõlt a hajó.<br/> - Megõrült a kormányos!<br/> - Nem - felelte Mr. Theo, és siralmasan hozzátette: - Mit csinált, maga briganti! Eldobhatom az expedíciót! A hajókormánynál Pepita Ofélia áll és gitározik!</p>

<p>&nbsp;</p>

<p>&nbsp;</p>

<h4 id="mbp_toc_13">Fülig Jimmy levele</h4>

<p align="center"><b>St. Antonió Fõherceghez,<br/> a Boldogság-Szigetek uralkodójához</b></p>

<p>&nbsp;</p>

<p>Tisztelt Felsék!</p>

<p align="right">ALMIRA,<br/> Királyi vár, félemelet</p>

<p>Tehát elindulánk a hajóval és biszon kelemetlen volt esz, mer a Tejó ládájába, pénzért a Kockás Ofélia mûvésznõt találta.<br/> Esz a piszok Wagner, aki mék makát is felcsempézte, mer nem volt visszafelé gyertyája mivel viszes lett.<br/> És itt van egy igaszi tudós is asz én szekrényemben személyesen és ha kijönni akar, olyankor ütöm. Ez a Gusztáf Bár.<br/> Esz úgy volt, hogy mielõtt indula a hajó, Oféliával voltunk és jött az ötlet! Kockás Ofélia is jöjjön velem! Tejó nevû tulajdonosom sajna Pepita arámat nem viszi. Nagyon sírt, mert rövid együttlétünktõl is igen fõszve volt. Beszéltüng a Wagner úrral. Egy jó tervet. Hogy õ ládában felviszi a Pepita Oféliát a hajóra, mer van csónakja.<br/> Tíz dollárt kért esz a piszok és mék aszt asz érmet is, ami véletlenül nálam maratt, amikor mutatta.<br/> De aszután értesít enkemet a Tejó, hogy nem érti: Õ köszbe mekszereszte Gusztáv Bárt és most sürgönyözött a titkár, hogy a közeli szigeten hotelben van. Eszt küldte a Torn titkár és esz az a tudós, aki elõl begomboltam a szekrént. A Tejó monta, hogy én menjek eszért a tudósért és ládába vigyem kajütöm szekrényébe, ahol csak én érintkeznék vele. Így ez biztos. Elhozom és a kabinomban kezelem az elveszett tudóst, míg meglesz a kutatástól. Én vagyok az ügy lelke és a feje az egész fejetlenségnek. És elmentem motoros csónakkal a festõi szigetbe, ahol ottan volt ety bajuszos 1-én, aki szoknyát hordott és különben is látszott, hogy nincs rendbe az apnormalitása.<br/> Õ volt a Gustav. A szoknya is egyezett. Mert hogy nincs nadrágja aszt én idéztem, amikor a szekrénbe begomboltam. Most az arcát is láttam. Ez se szebb.<br/> „Maga asz akit titkár kidobott?”<br/> „Öccör is” - feleli.<br/> „A Mr. Tejó miatt?”<br/> „Iken. Egy bangból is mijatta.”<br/> És mesélte, hoty nem volt neki nadrágja: Mondom aszt én tudom, mivel a szekrénbõl láttam sajnos. Most a fõ, hogy gyerünk. Aszt mondja õ, hogy szeretne kicsit körülnézni Holló-Nunuluba, mer itten saját fija van neki és saját nadrágja, mert a mûtöltõhöz küldte õket. Montam ez nekem nem diferens ás õ nem mehet sehova csak ládába. Ez neki nem tetszett. De montam hogy mégis úgy lesz, mer ez a Tejó parancsa. Ez folyton kijabált, hogy vele ne csináljanak ilyet! Nem tûri! Már-már úgy látszott, hogy nem tudom teljesíteni a parancsolást, de mit tesz Isten; váratlanul úgy fejbe vágtam, hogy egészen csendes lett.<br/> Még a reg nem is derengezett, amikor a pasast a ládából a kék szekrénybe tettem. Megpróbált lármászni, de én figyelmeztem, hogy csendet kérünk, mert ha itten ordítani merészel akkor én majd õtet két egyforma pofon következtében a földdel teszem egyenlõvé.<br/> Köszben a másik bezárt ládából elõjött Ofélia, aki arám. És sétáltunk. Láttam, hogy a vörös Vaszics majd fel falja a szemével. De mondtam neki, hogy hiába gondol rá, mer esz nem olyan mint a többi, hanem ez olyan leány, hogyha valaki megpróbája elcsábítani annak én beverem a fejét egy szénlapáttal.<br/> Úgy is lett. A Copra szigetig a legénység minden tagját fejbe vertem már a szénlapáttal. Volt olyan akit háromszor is. Sajnosak az utasok! Csak a Macbell nevû tudósfej nem lesz beverve, mert öreg és becsületes. De addig is szíves viszontlátással kelt, mint alul írva:</p>

<p align="right"><i>don St. James di Fülig</i>,</p>

<p>de megjártam, mert másnap amikor eszt a levelet bedobom már fix dolog, hogy a Macbell nevû tudósfej sem képez kivételt a beverés alól, egy szenes lapáttal. Tisztelettel:</p>

<p align="right"><i>don felülírott</i>.</p>

<p>&nbsp;</p>

<p>&nbsp;</p>

<h4 id="mbp_toc_14">Tizenhetedik fejezet</h4>

<p>A vad és ijesztõ események a növekvõ forróság ütemében fokozódtak, ahogy a hajó teljes gõzzel mind közelebb jutott az Indiai-óceánhoz. Kora délelõtt Mr. Theo félrevonta Wagner urat:<br/> - Ide figyeljen! Egy régi ismerõse utazik velünk, akivel maga együtt volt bezárva régebben. Most azt szeretné, ha maga úgy tenne, mintha nem ismerné õt a Sing Singbõl. Nézze, ott jön...<br/> Hamilton Lord sétált gyanútlanul valamivel távolabb, és nem is sejtette, hogy Wagner úr felismeri.<br/> - Ez egy nagy csibész! De nem a Sing-Singben ültünk együtt, hanem San Franciscóban. Ott sokat lökdösik a foglyokat. Kérdezze majd meg tõle, hogy mi lett a Bicskás Harryból? Az neki jó barátja volt. Halló!... Jó, jó, nem fogom felismerni. Mit akar?... Maga mindig rángatja az embert.<br/> Hamilton Lord döbbenten megállt a „halló”-zásra. Mintha csodát látna, úgy meredt a kékszakállú torzonborz egyénre, aki éppen rákacsintott néhányszor, és megfenyegette mutatóujjával, de azután gyorsan a nadrágjához kapott.<br/> Tipikus délelõtt a <i>Stanley Up To Date</i>-en: Egy kis szigetnél szenet vesz fel a hajó. Újságot is hoz a motoros. Quebra, a Pacific Óceánon bolyongó spanyol kalandor itt is, ott is kisebb zendülésekkel szítja a nyugtalanságot, és már kerek félmillió dollárt tûztek ki a fejére, de hiába!<br/> Rövid intermezzo Sir Maxbellel, aki ma ismét ráfanyalodik az „orvosra”. De ez nem hajlandó a tanár megnyugtatására lelkiismerete elleni diagnózist csinálni, Mr. Theo viszont nem hajlandó vesztegetni.<br/> Maxbell tanár úr apró vörös pörsenéseket mutatott a karján Schwachta Szókratész vagy Knapp úrnak (ahogy tetszik).<br/> - Azt hiszem - szólt Maxbell -, ez vérmérgezés.<br/> - Én is úgy látom... de még nem biztos. Szédülést nem érez?...<br/> - Nem.<br/> - Hm... Szokott ön reggeli elõtt sétálni?<br/> - Nem...<br/> - Akkor ez lépfene - mondta, és felvonta két vállát, mint aki sajnálja, de hát nem tehet róla.<br/> - Mondja! Ön tréfál velem?! - kiáltotta dühösen a tudós. - Legalább tíz halálos betegséget állapított meg eddig nálam!<br/> - Úgy van. Érthetetlen, hogy ön még él. És kérdem én: miért?... - Megfordult, kedélyesen a korlátra könyökölt, és csevegve magyarázta: - Az ön baja, Sir, ritka és gyógyíthatatlan: paralokális molesztitisz néven retteg tõle a tudomány. Sir Aurél Pincetta, a nagy oxfordi tudós szerint az ilyen embereket legjobb volna egy jól irányzott injekcióval megváltani kínjaiktól.<br/> És belenézett gyönyörködve egycsövû messzelátójába. Mindig gyönyörködve nézett bele ebbe a csõbe.<br/> Maxbell ordítva rohant Fülig Jimmyhez.<br/> - A maguk orvosa egy hóhér! Érti?<br/> - Azért, mert valaki hóhér, még lehet orvos - mondta Fülig Jimmy ijedten, mert azt hitte, hogy Maxbell rájött a csalásra.<br/> - Ez az alak nem ért a mesterségéhez!<br/> - Talán mégis ért hozzá - felelte tárgyilagosan. - Állítólag csak a kaucsuk kézelõje okozta a bajt.<br/> Ez a válasz végleg kihozta a sodrából Maxbellt, mert teljesen hülyének vélte. Tajtékozva sietett mûszereihez. Ezalatt Rüger úr a szalonban pofonütötte a mûötvöst Pepita Ofélia következtében.<br/> Mondom, kedélyes, megszokott délelõttnek látszott ez is, mint a többi. Ekkor Mr. Teho megérintette Fülig Jimmy vállát.<br/> Ilyen sápadtnak még sohasem látta gazdáját.<br/> - Rádiogram jött Honoluluból - szólt Mr. Theo rekedten. - Gustav Bahrné váratlanul meghalt. Repülõgépen akart jönni, és... útközben.<br/> - Uram - szólt halkan Fülig Jimmy. - Tudja, hogy nem vagyok babonás, de most legszívesebben visszafordulnék.<br/> ...És a <i>Brigittá</i>-ra gondolt. Ezt a kalandját elhallgatta Mr. Theo elõtt.<br/> A milliomos már nem mosolygott a fregattfõhadnagy naivitásán.<br/> Gyönyörû napsütésben csillogott a sima, végtelen óceán, derült, búzakékszínû volt a mennybolt felettük, és mégis...<br/> Itt a Halál!</p>

<p>&nbsp;</p>

<p>&nbsp;</p>

<h4 id="mbp_toc_15">Tizennyolcadik fejezet</h4>

<p>Kezdõdött...!<br/> Elõször csak apró, baljós elõjelek villámlása, azután a végzet mennykõcsapásai sújtottak le gyors egymásutánban.<br/> Fülig Jimmynek Theo megbízásából vállalnia kellett, hogy tapintatosan közli az asszony halálát „Gustav Bahrral”. Tehát elõször csak ennyit írt a szekrény alján becsúsztatott levélben:<br/> „<i>Van-e szíves tudomása tisztelettel, hogy értesültünk</i>: Gustav Bahrné elindula San Franciscóból és ezentúl Honoluluból repülõgépen jön. Alulírott.”<br/> „Nem tudtam, Hõs asszony. Imponál. Mondja, hát egy percre se ereszt ki a levegõre, maga bitang?”<br/> - Cinikus fráter - mormogta Theo, amikor értesült a válaszról.<br/> A második levél az események kíméletes elõkészítése:<br/> „Van szerencsém közlésbe hozni, hogy értesülénk: Gustav Bahrné megbetegedett a levegõben, hova maga nem mehet járni, mert itt állok bottal.”<br/> Válasz:<br/> „Amennyiben továbbra is visszatart, úgy elátkozom, hogy ön is beteg legyen! Pimasz!”<br/> No itt a legfõbb ideje, közölni a valót.<br/> „Vettem nb. átkait és ezennel van szerencsém, hogy legyen erõs. (Asz nem árt errefelé.) Most gyött egy gramm rádió és miszerint van szerencséje tisztelettel alantiakat: Gustáf Bárné útközben léghûdés következménye elhalálozott.”<br/> A válasz érthetetlen és meglepõ volt:<br/> „Sajnálom szegényt. Megtehetné, hogy ad nekem egy kis szalámit. Utálom az örökös marhahúst. Ezt értsék meg, könyörgöm!”<br/> Fülig Jimmyt annyira felháborította e hihetetlen lelketlenség, hogy aznap nem adott sem enni, sem inni a szekrény rabjának. És délután beadott neki a szekrénybe egy imakönyvet.<br/> - Maga elfajzott istentelen! - szólt erélyesen. - Imádkozzék legalább szegény asszony lelki üdvéért!<br/> - Én imádkozom - felelte a portás elkeseredetten -, de adjon szalámit. Nem bírom a marhahúst...<br/> Fülig Jimmy erre leöntötte egy kancsó vízzel.<br/> Szegény portás keservesen sírt, és könnyeit törölte az ágyterítõbe. Ha ezt tudja, dehogyis jön el. Mindennek a nadrág az oka, amit a bank cégjelzõjével, egy csomagolópapír alatt véletlenül perforáltak.<br/> És este beviharzottak a végzetes események.<br/> Sok csillag ragyogott, a víz is furcsa, halványzöld izzással vált szét a hajó körül, és hosszú vonalon irizált mögöttük a felkavart világító állatkák fénye, és nagyon távolról egy melódiát hozott a szél.<br/> Wagner úr énekelte a Zöld Disznó belépõjét a Bajazzók címû operából mélységes bánatában, amiért bezárták egy burgonyaraktárba, mivel nem tûrhették tovább, hogy a délután folyamán negyedszer is elájult a futballbíró felesége. De hát ki tudott volna ellenállni Wagner úr helyében, amikor megpillantotta egy régi cimboráját, hogy ne tárja mindkét karját ölelésre?<br/> És ezt Wagner úr nem tehette többé!<br/> Pepita Ofélia Maxbell tanár mellett ült, és elfogódottan játszott egy szeksztánssal.<br/> - Milyen szép este van... - rebegte a mûvésznõ. - Sohasem hallotta, hogy vannak, akik kiválasztanak egy csillagot?<br/> - Hogyne - bólintott a tanár. - Archimédesszel történt. A csillagokról kijelentette, hogy válasszanak neki az ûrben egy pontot, és elmozdítja helyébõl a földet. Ez a pont tetszés szerint választható. A fõ, hogy fix legyen.<br/> - Az igaz - bólintott Ofélia -, fontos, hogy fix legyen, de ha nincs mellékes, az sem jó. Válasszunk csillagot... - Majd rövid szünet után még ezt súgta: - Én már választottam.<br/> A szellõztetõ kürtõ mögött Fülig Jimmy komor árnya figyelte õket. És ekkor történt, hogy a Vörös Vaszics elszántan belépett a milliomos fülkéjébe:<br/> - Uram! A legénység nagyon ideges. Hallottuk, hogy meghalt az a tanárné.<br/> - Na és?<br/> - És mostan szájharmonikázik itten valaki!<br/> Így kezdõdött.<br/> A legénység összeröffent, kis csoportokban. Valami nyugtalanság feszült a hajón. Ideges rekedt hangok vitáztak. Theo Vasziccsal az egyik csoporthoz sietett.<br/> - Én hallottam a harmonikát - süvítette hangtalan beszédével Petters. - És Buzgó Mócsing!<br/> - A lépcsõlejáratnál álltam - szólt Buzgó, és kivett néhány apró szöget a fogai közül -, mert a huzalt szereltük Tüskés Vanekkel. Tüskés bement valamiért a konyhába...<br/> - Egy baltát hoztam ki.<br/> - Úgy van - folytatta Buzgó Mócsing -, én is ettem belõle, illetve én is nézegettem a baltát, és közben a szerszámraktárból meghallottam a szájharmonikázást.<br/> Markáns, nyugtalan matrózarcok fogták körül Theót... Kinyitották a szerszámraktárat, és ahogy ezt elõre sejtették: semmi.<br/> - Végre is nem gyerekek maguk, hogy ettõl megijedjenek! - mondta kevés meggyõzõdéssel.<br/> - A Zöld Pofa zónájában senki se csodálkozott volna, ha a tanár meghalt felesége elõjönne... - monda Borck.<br/> - Aki rémhírekkel nyugtalanságot kelt - szólt hûvösen Watson -, az hamar találkozhat a tanár feleségének lelkével. Tizenkét golyóra töltött gyorsvonatom van ilyen utazás céljaira.<br/> - És különben is! - kiáltotta Fülig Jimmy, mert jól tudta, hogy ezek kizárólag halott embertõl ijednek meg, tehát Watsontól is csak akkor félnek majd, ha már megölték. - Én tavaly a Jóreménység Foknál négyszer hajóztam el a Kriptafejû Morton árnyékhajója mellett, de nem gyulladt be senki úgy, mint ti; az igaz, hogy ottan szív- és idegbeteg fûszerkereskedõket lehetõleg mellõztünk a matrózfelvételnél.<br/> Mire befejezte rövid és különleges szónoklatát, lassanként elsompolygott az egész társaság, és Mr. Theo, bár némely tekintetben nem osztotta az elõtte szóló okfejtését, belátta, hogy a leghelyesebb, ha mindenféle társadalmi rétegre a megfelelõ pszichológiai eszközzel hatnak.<br/> - Azonban - mondta mellettük halkan Mr. Theo - mégiscsak viccel itt valaki a harmonikával.<br/> - Én nem vagyok babonás...<br/> - Ez most már olyan világos, hogy nem is kell bizonyítania többé. Elsõsorban szépen feltûnés nélkül kutassuk át a hajót.<br/> Éppen indultak volna, amikor megdöbbentõen horpadt oldalával, jó távol, ahol a tenger széle, mint pörgõ tányér, éppen nagy ívben emelkedett, hihetetlenül rozzant bordáival feltûnt egy kávédaráló módjára döcögõ hajó. A <i>Wagner Úr</i>!<br/> Lerövidítették a hajó nevét, mely ekkor már világhírû lett mint képtelenség. Néhánynapos elõnyét elég gyorsan behozták.<br/> Az elaggott propellert pár óra múltán beláthatatlan távolságra és örökre elhagyják, annyi bizonyos.<br/> Viszont Tüskés Vanek, az asztmás Petters és Buzgó Mócsing sokáig néznek a rezgõ párák távlatában lassanként elmosódó <i>Wagner Úr</i>-ra. És azután észreveszik Fülig Jimmyt, aki éppen a kapitányi hídon áll Watson elõtt, de nyitott szájjal mered a tenger elmosódó szegélye irányában a messzeségbe, és vértelen az arca.<br/> Csak õk tudják, hogy az özönvíz elõtti papucs átfestve a komikus névvel, voltaképpen <i>Brigitta</i>, a pestishajó!</p>

<p>&nbsp;</p>

<p>&nbsp;</p>

<h4 id="mbp_toc_16">Tizenkilencedik fejezet</h4>

<p>Másnap Mr. Theo Fülig Jimmyvel tanácskozott. A hangulat, még az utasok között is, érezhetõen nyomott volt a hajón.<br/> A mûötvös aggodalmaskodva mondta Fülig Jimmynek, hogy kevés a mentõcsónak, s õ ezt nyomban látta. A válasz rövid volt és markáns, de leírhatatlanul hatásos. Dr. Rügernek eszébe jutott, hogy gyermekkora óta nem imádkozott, pedig igazán istenfélõ ember volt. Csak Schwachta Szókratész vagy Knapp (ahogy tetszik) nyugtalanította környezetét prózai nyugalmával. Egyre elegánsabb és rikítóbb angol raglánokban, kockás teveszõr sapkákban és egészen sárga vakító cipõkben járkált a korlátnál, élvezettel nézve egycsövû messzelátóján a hajó mellett közvetlenül, tömören álló ködfalat.<br/> Maxbell szerint egy komoly tudós, Du Bois Reymont ugyancsak hitt a kísértetekben, és Haeckellel leveleztek e tárgyban. Viszont Haeckel szerint, ha léteznek is kísértetek, azokat a fizika, a logika, a matematika és a kémia törvényei szerint eltehetik egy befõttesüvegben. Pepita Ofélia erre azt ajánlotta, hogy bontsák fel valamennyi befõttet a hajón, hogy ne lehessen kísértet, és végül készítsenek bólét, azután, ha tangózni akarnak, õ majd játszik a citeráján. Az mégiscsak jobb, mint a szájharmonika.<br/> Vaszics néhány legénnyel a fedélközön tanakodott. Nyugtalanság vibrált a levegõben, ingerlõ és különös.<br/> - Most külön átok - mondja Mr. Theo -, hogy a tudós két fokkal Tsiui mellett a Déli-sarkra vezet bennünket. És halálpontosan, mert olyan mûszerei vannak, amelyeknek gyártását ellenõrizte.<br/> - Azon már segítettem - ismerte be Fülig Jimmy. - Egyenesen Tsiui felé megyünk, mert van neki az a súlyos platinázott vacka, és elintéztem egy drót révén, hogy két fokkal hibádzik. Amit én gyártok, azt õ nem ellenõrizheti.<br/> Lassan elcsendesedett a fedélzet. Mr. Theo bement a fülkéjébe, de nem feküdt le.<br/> Egyedül akart szembenézni ezzel a kísértettel!... A mindenségit... Felvette a viharkabátját, külsõ zsebébe csúsztatta a revolverét és a kézi villanylámpáját. Azután kiment. Hol tartózkodhat valaki észrevétlenül egy hajón? Ez a kérdés! Újra lement a hajófenékbe, ahol dr. A. Winter azon az utálatos napon eltûnt. Most is úgy álltak a ládák, zsákok és az iratszekrény. Pedig itt van... Jól tudta: a megoldás itt lappang a sötét, néma fenékben.<br/> Felkattintotta a zseblámpáját.<br/> Egy széles fénysáv lassan végigsiklott mindenen... A bordázat... a ládák... az iratszekrény... Gyengén hangzó zörgést hallott most...<br/> Mi ez?...<br/> Hiszen egy láthatatlan kéz már kiengedte A. Wintert. Üres a szekrény! És mégis! Megismétlõdött...<br/> Odament... Gyorsan elfordította a kulcsot, amely most is a zárban volt és kinyitotta az ajtót.<br/> A lámpa kihullott a kezébõl!<br/> ...Az iratszekrényben, félig holt állapotban Gustav Bahr, a földrajzkutató kuporgott kétségbeesetten...</p>

<p>&nbsp;</p>

<p>&nbsp;</p>

<h4 id="mbp_toc_17">Huszadik fejezet</h4>

<p>Mr. Theo odaintett egy matrózt a fedélzeten.<br/> - Hozzák fel az iratszekrényemet a fenékbõl, úgy látszik, kikezdte a penész! - intézkedett Theo.<br/> ...És végre, annyi viszontagság után és oly hihetetlenül komplikált módon, Gustav Bahr csakugyan ott volt ama milliomos ifjú szekrényében, aki elindult egy napon, hogy akár a halállal is dacolva megkeresse. Most azután kiderült a következõ:<br/> Gustav Bahr szerzett a porszívóvállalattól annyi pénzt, hogy repülõgépen Honoluluba mehetett. Váratlanul, amint a kikötõben sétált, egy nyájas õrült a nyakába borult, megölelte és megcsókolta, mert felismerni vélte Gustav Bahrban régi cimboráját, kivel a tokiói toloncházban feledhetetlenül meghitt napokat töltött együtt. Gustav Bahr szerencsés félreértésnek látta ezt, amikor megtudta, hogy a kedves üvöltözõ egy hatalmas hajóvállalat vezérigazgatója! A tudós megemlítette, hogy lemaradt a <i>Stanley Up To Date</i>-rõl, és szeretne valahogy feljutni titokban, de úgy, hogy csak a tulajdonossal, Mr. Theóval beszéljen. Az ordítozva csevegõ idegen nyomban közölte, hogy Mr. Theo régi jó barátja, rokona is, és szép idõt töltöttek el együtt több fegyházban, amirõl Gustav Bahr most õszintén kimondta, hogy ha elõbb tudomására jut, úgy semmi körülmények között sem társul a milliomossal. Szóval, Mr. Theónak ez a rokona vállalkozott, hogy felcsempészi õt a <i>Stanley Up to Date</i>-re, így került a parton egy ládába. Azután hiába igyekezett kijönni innen. Pedig azt is tudta már, hogy másik hajóra vitték. Azonban késõn jött rá! A láda fedele nem volt csukva, de állandóan tartózkodott valaki a közelben, és valahányszor kibújt kissé, nyomban felpofozták, úgyhogy ezt egy idõ múltán abbahagyta. Késõbb észrevette, hogy senki sem tartózkodik a fenékben, viszont a csapóajtóra súlyos ládát vagy hasonlót helyezhettek, mivel képtelen volt felnyitni. Azután egy éjjel valaki belopódzhatott a hajóra. Óvatos lépésekkel közeledett. Azután a lopakodó alak egyszer csak azt mondta: <i>Uramatyám...!</i>, és elrohant, mit sem törõdve azzal, hogy zajt üt. Ekkor a tanár elhagyta a kis ládát, amelyben a Wagner úr által feldicsért mutatványát végezte, mely büszkévé teszi. Viszont lehet, hogy nem tud többé teljesen felegyenesedni, ami azonban az õ korában már mellõzhetõ. Szóval lemászott a hajóról, és a körül vesztegelõ sampanok egyikével a <i>Stanley Up To Date</i>-hez evezett. Itt felmászott egy kötélen, besurrant a raktárba. Várta az iratszekrényben, hogy Theo lejöjjön végre. Tegnap, az ördög lehetett, hiszen lépést sem hallott, ráfordították a kulcsot, és már haldoklott, amikor ma kiszabadította a milliomos.<br/> - Mondja csak - suttogta Theo -, mitõl ijedhetett meg az a belopódzó a hajófenékben?<br/> - Fogalmam sincs. Ott ládák voltak mindenfelé. És mindössze ezt láttam. Továbbá néhány egészen nagy pofont.<br/> - Nem tudja, hogy hívták ezt a hajót, mielõtt „Na Mi Újság, Wagner Úr?” névre keresztelték?<br/> - Mi volt a neve a hajónak? - kérdezte rémülten a tanár. - Ön tréfál!<br/> - Nem. Ez volt a technokrácia korának szenzációja. A hajó neve, melyen Önt fogva tartották, <i>Na Mi Újság, Wagner Úr?</i>.<br/> A tanár visszaroskadt, és megtörten suttogta:<br/> - Uram, ennek nem szabad kiderülni... Már az is ijesztõ lesz, ha életrajzíróim ilyen címen írják meg történetemet: <i>„Tûzön, poklon, tengereken át egy iratszekrényben!”</i> De kérdem Önt, hogy festene Columbus, vagy hogy ne mondjam, Peary élete, ha ennek egyik nevezetes fejezetcíme így hangzana: „<i>Na mi újság, Wagner úr</i> az örök hó hazájában!”<br/> - Egészen öreg professzorok és fiatal mûvésznõk mindent a hiúságukon keresztül ítélnek meg. És közben sejtelme sincs, kérem, hogy milyen szörnyû helyzetben vagyok. Ugyanis ezen a hajón...<br/> - Uram! Ne folytassa! Egy szót mondok, és belátja, hogy az én helyzetem sokkal szörnyûbb volt. - Felemelkedett, és a puszta visszaemlékezéstõl remegve és kuszált haját még inkább kuszálva ujjaival ezt rebegte: - A hajón, ahol én egy ládában voltam... éjszaka egy kísértet szájharmonikázott!<br/> - Meleg van... - mondta furcsa szünet után Mr. Theo, és mutatóujjával kissé tágított félkörben a gallérján, holott ez nem volt szûk! Viszont kínos volt, hogy egyetlen igen hosszú és keskeny kajütszekrény állt csupán a tanár rendelkezésére lakóhelyül.<br/> - Uram... - súgta dilemmában - a láda következtében nem történt komoly bajom. Az én koromban igazán nem fontos, hogy valaha is kiegyenesedjek az életben, de ha e keskeny szekrényben sokáig állok, úgy soha többé nem tudok meghajolni, és ez vesztemet okozná. A kenyeremrõl van szó...<br/> - Sajnálom. Ha ön nem fürdik azon a napon, úgy lakhatna most úri módon a zománcozott kék szekrényben, amelyet olyan szépen berendeztettem önnek, mint egy titkos szerelmi tanyát.<br/> - Beépített rádió volt... - súgta könnyes hangon. - És mennyi szalámi... Az a fürdõ nyomorékká tett, és végül belehalok. Uram! Nekem senki se mondja többé, hogy tisztaság fél egészség! A higiéne áldozata lettem!<br/> De a Vörös Vaszics jelentkezett most csendes kopogtatással, és így a tanárnak további pályafutását kockáztatva be kellett lépni a testhez álló, szinte jól szabott szekrénybe, és még szerencséje, hogy állt benne, s így fizikailag lehetetlen volt számára összeroskadni, ha meghal is, mert a Vörös Vaszics ijedten ámuló, bizonytalan és halk hangon jelentette:<br/> - Mr. Theo... tenni kell valamit, mert itten szájharmonikáznak...</p>

<p>&nbsp;</p>

<p>&nbsp;</p>

<h4 id="mbp_toc_18">Huszonegyedik fejezet</h4>

<p>Ezalatt egy hasonlóan kísérteties jelenet játszódott le Fülig Jimmy kabinjában e titokzatos, éji órán, és talán még jelentõsebb õrültekházává avatta a hajót, mint amilyen az ideig már úgyis volt. Az eset elõzménye még a koraesti órákra nyúlik vissza, amikor Mr. Theo nem találta meg az igazi tanárt, és elhatározta, hogy megkísérli véget vetni az útnak. Majd egy közelebbi szigetnél kiteszik a tanárt (Fülig Jimmy szekrényébõl), és megtalálják. Mindegy! Leplezzék le... Itt emberek életérõl van szó. Többrõl is!<br/> Fülig Jimmyt hívatta.<br/> - Figyeljen. Kap ötezer dollárt, ha vállalja, hogy maga száll partra, és ha baj lesz, magára vállalja a botrányt, büntetés nem jár érte.<br/> - Az részletkérdés.<br/> - A fõ, hogy elõbb tesszük partra. Most figyeljen. Zárkózzék be Gustav Bahrral, és próbálja el azt a Livingstone-szerû jelenetet.<br/> - Az milyen szerû?<br/> - Gustav Bahr tudja, hogy mit kell mondani. Maga most jegyezze meg, és próbálja ki vele. A parton, ahová éjszaka kitesszük, várja majd önt a tanár egy bennszülött sátra elõtt. Mint egykor szegény Livingstone a Kongó vidékén Stanley-t. Maga odalép, és azt mondja: „Ha nem csalódom, ön Mr. Gustav Bahr?” Erre õ azt feleli: „Yes...” Ön valami olyat mond: „Áldom az Istent, hogy megtaláltam...”<br/> - Megjegyzem eléggé igaz a mondás. És ki a Livingstone?<br/> - Egy másik tudós, aki régen meghalt Afrikában, de elõbb eltûnt, mint ez a Gustav Bahr.<br/> Fülig Jimmy alig várta, hogy elcsendesedjék a hajó. Most lesietett a kabinba, bezárta az ajtót, és kiengedte utasát az elsõ osztályú szekrénybõl.<br/> - A fene egye meg magukat - szólt elsõsorban a nagy ember, kissé sápadtan, és tagjait lendítve, mint egy életre kelt átmeneti kabát, ha örül, hogy végre „kilógja magát”. A laza tartású ágyterítõt még most is viselte. E tekintetben Wagner úréhoz hasonló anarchia jellemezte.<br/> - Itt most ne saját szöveget mondjon. Figyeljen ide. Magát partra tesszük. Ott ül majd a sátorban, én odalépek, megkérdezem a nevét, ön azt mondja:<br/> „Yes”, én azt mondom: „Az Isten áldja meg.”<br/> - Ez egy marhaság.<br/> - Az biztos. De hát alkalmazott ne kritizáljon.<br/> És lejátszódott a világhírû párjelenet ekképpen:<br/> Fülig Jimmy, mintha most érkezne, a szerkényhez sietett.<br/> - Á! Jó reggelt! - üdvözölte a portást, ki hanyagul, de világhírû emberhez méltó pózban, vállán átvetett ágyterítõvel állt ott. - Jó, hogy látom! Ugyebár ön Gustav Bahr, a nyomaveszett földrajztanár?<br/> Meglepõ válasz következett:<br/> - Nem. Én Livingstone vagyok.<br/> Fülig Jimmy a fejéhez kapott dühében:<br/> - Maga ló! Az egy másik színdarab! Az eltûnt a Kongónál, és nagyon régen történt, habár szintén beteg egyén volt. Ne kavarja itt össze nekem! Maga a saját nevét mondja. Tehát: kicsoda ön?<br/> A másik vállat vont, mint akinek nem áll módjában segíteni a dolgon:<br/> - Higgye el, nekem sem kellemes, de én Baruch T. Livingstone vagyok. Ha akarja, mondhatok álnevet, de a tényállás ez - védekezett a Pacioci portása.<br/> - Maga eltûnt már egyszer a Kongónál is? Nem elõször csinálja ezt a szélhámosságot?<br/> - Én húsz év elõtt csakugyan eltûntem, de Bostonból, mert egy elárusítóleány papája töltött revolverrel keresett a városban.<br/> Livingstone életét egy véletlen szerencse mentette meg: Mr. Theo lépett be a kabinba, és kiszabadította.<br/> Már kék volt.<br/> - Ez a gazember hülyét csinál belõlem! - üvöltötte a fregattfõhadnagy.<br/> - Uram... - nyöszörögte a portás - mire esküdjem meg, hogy Livingstone vagyok?<br/> - Ez az ember csakugyan Livingstone - tisztázta az ügyet a milliomos.<br/> - Szóval, akkor nem halt meg a Kongónál?<br/> - Majd mindent megmagyarázok, most jöjjön velem, beszélni akarok magával.<br/> Fülig Jimmy aggódva követte. Elállt az esõ és a szél. Gyönyörû éjszaka volt.<br/> - Mi történt?<br/> - Alig jelentõs. Watson gazember.<br/> Sötét éjszaka volt. És a kis hajó teljes gõzzel haladt távol a civilizációtól, egyre bizonytalanabb, misztikusabb és fenyegetõbb sors elé...</p>

<p>&nbsp;</p>

<p>&nbsp;</p>

<h4 id="mbp_toc_19">Huszonkettedik fejezet</h4>

<p>Theo Vasziccsal kilépett a kajütbõl.<br/> - Hol harmonikáztak? - kérdezte az oroszt.<br/> Vaszics helyett másvalaki felelt. Hosszú sípfutam. Egy rácsos lámpa lengett, csapkodott veszett zörgéssel.<br/> A szél átsüvített a hajón, és feltûnt a morajló tenger rézsút emelkedõ lapja, véges-végig fehér, harsogó tarajok özönlésében. A <i>Stanley Up To Date</i> csikorogva megdõlt.<br/> Watson is sápadt volt. Akár van kísértet, akár nincs, pánik fenyeget. Ez bizonyos.<br/> Most másfelõl hallatszott a fuvallat. Egészen halk, leheletnyi, zizzenõ sípfoszlányai egy harmonikának.<br/> - Ez nem lesz így jó, kapitány - dörmögte valaki.<br/> - Keressük, emberek! - mondta Theo. - Itt csirkefogásról van szó, és pofonok következnek.<br/> De jól tudta, hogy ezt nem hiszik. Theo a hajófenékben kutatott, Watsonnal együtt. A. Winter rejtélyét is itt nyelte el a fenék.<br/> - Itt nem bújhat el senki - szólt Watson. - Úgy szoktam a rakodást intézni, hogy ilyesmire ne legyen mód.<br/> Theo a földre pillantott véletlenül. Meghökkent. Egy könyv! Most már Watsonnal sem merte közölni egyes észrevételeit. Ügyesen felemelte a földrõl, hogy a kapitány ne lássa, és zsebre csúsztassa gyorsan.<br/> Egy harmonikafutam... Azután veszett lábdobogás felettük. A matrózok rohantak a hajó orrába. Üldözték a láthatatlan harmonikázót.<br/> Semmi! Pedig innen jött a hang.<br/> - Menjen mindenki lefeküdni - mondta Mr. Theo. És õ is a kabinjába ment. Üres lett a fedélzet. Az esõ alig szemerkélt. Mr. Theo egy lámpánál megnézte a könyvet. Még jó, hogy õ találta meg.<br/> Az ördög látott ilyet. A fedelén ez állt:</p>

<p align="center"><i>HARMONIKAGYAKORLATOK</i></p>

<p>És alatta tollal: „Gustav Bahrné”.<br/> Csak állt és nézte. Mi lehet?... Van kísértet? Mégiscsak lenne valami?... A saját kabinja elõtt állt, és egész világosan hallott egy halk futamot. Éppen az õ kabinjából!<br/> Egy ugrás és benn volt...<br/> Lehet, hogy végül hinnie kell a kísértetekben?! Senkit sem látott. De a földön egy szájharmonika. A szoba közepén, ahol öt perc elõtt még nem feküdt a hangszer. A szekrényt belülrõl bágyadtan kaparászták. Gustav Bahr még él? Ezt nem hitte volna!<br/> - Járt itt valaki?...<br/> - Uram... Borzasztó...<br/> - Vegyen erõt magán!<br/> A tanár siralmasan súgta:<br/> - Honnan?...<br/> Mr. Theo kisurrant. Hát most majd utánanéz!<br/> Érezte, hogy ott kint az éjszakai hajón rátalál a megoldásra. Kivette a revolverét és megnézte. Pedig már õ is sejtette, hogy itt revolverrel nem lehet harcolni. Most megérintette valaki a karját, és egy hang súgta:<br/> - Jöjjön le a hajófenékbe...<br/> Nõ volt! Megfordult, de addig már elsuhant. Most! Most érezte, hogy valami megoldás jön. Valami félelmetes, de valószerûségénél fogva megnyugtató. A sötét, ázott fedélzeten végigsietett, és lement a fenékbe.<br/> Ijedten hátrahõkölt nyomban, és eltakarta a szemét.<br/> Valahol fent, egész magasan, váratlanul fény gyúlt ki, és egyenesen az arcába világított, hogy elvakította.<br/> - Maradjon ott, ahol van! - mondta egy halk, de értelmes nõi hang a gazdátlannak tûnõ fényforrás mögött. - Ha jelt ad, vagy megmozdul, nem talál meg soha!<br/> - Nem fogok mozdulni, de oltsa el a lámpát. Idegesíti a fény az arcomat, és megláthatják fentrõl.<br/> A fény kialudt.<br/> És abban a pillanatban a fiú kezében megcsillant a készen tartott lámpa, és egyenesen oda világított, ahol az iménti hangot hallotta.<br/> ...Lilian Hiller ült ott fenn, gumikabátban.<br/> - Maga... maga rendezi... ezt az ostoba komédiát?!<br/> - A komédiát maga rendezte - szólt a nõ, és helyreállt lelki egyensúlyát jelzõ pimaszsággal harangozott ott fenn, két csinos lábát lengetve.<br/> - Kérem, itt a raktárban tilos a dohányzás! - szólt erélyesen Theo. - Ön meggyújthatja az egész hajót!<br/> - Az sem volna csoda. Naponta hajszolnak, mint egy vadat. Kész szerencse, hogy a férfiaknak nincs eszük. Ön természetesen kivétel. Magának sincs esze, de nem férfi.<br/> - És miért, ha szabadna tudnom?<br/> - Mert fenyeget egy védtelen nõt.<br/> - Mondja kérem, miért csinálja ezt a szájharmonikázást?<br/> - Ha becsületszavamat adom magának arra, hogy nem én harmonikázok, akkor elhiszi?<br/> - Nem.<br/> - Hát akkor becsületszavamat adom. És amennyiben nem hiszi el, úgy megsértett. Nem én szájharmonikázok, de tudom, hogy ki szájharmonikázik, és nem árulom el.<br/> - Szereti?<br/> A nõ letámasztott tenyérrel két kezefejét térdhajlásai alá feszítve üldögélt ott fenn a magasban, és csücsörítette a száját, hangtalan fütyörészéssel. Theo legszívesebben felpofozta volna ezt a szemtelent.<br/> - Azt kérdeztem, hogy szereti-e?! Feleljen az embernek!<br/> - Hogy ordít!<br/> - Szereti?<br/> - Ki szereti, ha ordítanak? Eltûröm, mert így hozza a helyzet, ha egy védtelen kísértet és egy neveletlen milliomos találkoznak.<br/> - És ha szépen kérem, hogy mondja meg: azt az illetõt szereti, aki harmonikázik?<br/> - Nagyon.<br/> - Miért jött a hajóra titokban? Hiszen meghívtam!<br/> - Maga teljesen modor nélküli kijelentéseket használt rólam, a fülem hallatára! Esze ágában sem volt felvenni a hajóra.<br/> - És ezt nekem mondja?! Hát nem könyörögtem?<br/> - Akkor már nem szállhattam a <i>Stanley Up To Date</i>-re. Pedig akartam. Elsõrangú rablótámadást rendeztem, de ki tehet arról, ha bérencem, ez a szenvedélyes amatõr, rablónak álcázva úgy szájon kapta, hogy kegyed elájult, mivel tejfölbõl van és selyemcukorból.<br/> És cigarettára gyújtott. És harangozott a lábaival.<br/> A nõ káprázatos pimaszsága olyan hatalmas szuggesztív erõvel hatott, hogy szinte képtelen volt szólni.<br/> - Szóval ön bérelte fel a támadóimat?<br/> - Pardon... Én a saját támadóimat béreltem fel. Köztük sajnos a második tisztjét, akit Nyakig Jimmynek hívnak...<br/> - Nem Nyakig, hanem Fülig!<br/> - Lehet. Ha befejezte anatómiai elõadását, hadd folytatom. Most hogy szálljak fel a hajóra, amikor minden pillanatban elárulhat ez a... Szemig Elek.<br/> - És nem mondaná meg, hogy kicsoda ön?<br/> - Gustav Bahrné.<br/> Ez erõs volt! Pedig hát folyton ezt mondták, és egy könyvet is talált, és ennek ellenére fõbekólintotta a hír.<br/> - Ma... ga... Gustav Bahrné?<br/> - Igen! Aki elõl szökött. Ne vegye részemrõl szimpátia jelének, ha ez nem sikerült önnek!<br/> És most igaz könnycseppek csillantak meg a szemén, és kitárta karját ott a magasban, mint egy boldogtalan légtornásznõ a trapézen, támasz nélkül. - A férjem után jöttem! Gustav! Akit sem a spiritizmus, sem a tudomány nem bírt visszaszerezni...<br/> Mr. Theo egy pillanatra kissé szégyenkezve lehajtotta fejét, és ez a pillanat úgy látszik, elég volt a kétségbeesett hölgynek arra, hogy a férfi fejére essen.<br/> Mr. Theo összeverte az arcát, fejét a ládák között, de felugrott és megmarkolta az elsuhanó Lilian vékony vállát. Szövet reccsent... szakadt valami, egy pofon hullott. Theo nem eresztette!... Rántott egyet. Egész közelrõl érezte a kölniszagú lihegést:<br/> - Eresszen... Kérem, eresszen... - súgta reszketve. - Én elárultam magamat... önként, mert láttam, hogy elõhúzza a revolverét, és rettenetesen megijedtem... hogy öngyilkos lesz...<br/> Miért hitte ezt el nyomban? Nem volt öntelt férfi. És mégis tudta: ez a közveszélyesen hazug kis hölgy igazat mondott.<br/> - És a szájharmonika?<br/> Felesleges volt folytatnia. Valahol a sötétben, mintha egy halk lélegzet kapna visszhangot, egészen légies nesze zizzent egy harmonikafutam kezdetének és azon nyomban elhalt...<br/> A fiatalember másodpercnyi zsibbadt ámulása közben Lilian ügyesen kirántotta csuklóját, és eltûnt...<br/> ...Hajnalodott, és lassan botorkált a lépcsõn. A fedélzet már néptelen volt. Elhatározta, hogy tapasztalatát nem közli senkivel. Még önmagával sem tudja megértetni mi volt, amit tapasztalt? De hová a csudába tud eltûnni egy pillanat alatt, hogy nem találni?<br/> Errõl a nõrõl csak egyet tudott most már csalhatatlan bizonyossággal megállapítani. Azt, hogy õ szereti. De õrületesen... A nõnek sem lehet közömbös, mivel szemtelen, pimasz és goromba, mint egy pokróc. Õlordsága kabinjához ért... Valamit dörmögött magában.<br/> ...Watson fülkéje. Ez a csinos, fiatal kapitány rossz akvizíció volt. A bolondos, örökké bajt keresõ Fülig Jimmy, továbbá a félszemû, de sosem félig részeg Vaszics nélkül nem sokra ment volna. Ezt lássuk be férfiasan...<br/> Ritkás esõcseppek csapódnak az arcába, és figyel. Kissé ideges... Rosszul mûködik a szív errefelé... Valaki azt mondja halkan Watson fülkéjében:<br/> - Halomra dönti minden számításunkat, ha Quebra nem jön elénk!<br/> - Attól nem félek - mondta egy másik hang. - De ez az átkozott harmonika elronthat mindent.<br/> Hohó!... Mi ez?<br/> Kopogtatott és belépett. Szinte kiesett az ajtón ámulatában.<br/> Ördög és pokol! Watson egyedül volt a kabinban!<br/> Hol van az, akivel beszélt? Elbújni itt nem lehet.<br/> - Parancsol, uram? - kérdezte hûvös udvariassággal, a szokott kirakatbábu-mosolya kíséretében Watson. Theo erõt vett magán.<br/> Ösztönösen érezte: helyesebb, ha nem említi, hogy hallott valamit. Mit kezdhet a nyílt tengeren, ha színvallásra készteti Watsont.<br/> - Aggasztónak tartja a legénység hangulatát! - Eléggé...<br/> Hová tûnhetett, akivel beszélt?<br/> - Remélem, nem lesz több meglepetés.<br/> De tévedett. Amikor Fülig Jimmyvel közölte, hogy a kapitány és a legénység terveznek valamit, váratlanul megjelent a rádiós.<br/> - Egy hajó vészjeleket ad. Kazánrobbanás érte!<br/> - Teljes gõzzel odasietünk! - kiáltotta Theo. - Mi a neve a hajónak?<br/> - <i>Na Mi Újság, Wagner Úr?</i></p>

<p>&nbsp;</p>

<p>&nbsp;</p>

<h4 id="mbp_toc_1A">Huszonharmadik fejezet</h4>

<p>Bizony...<br/> A <i>Na Mi Újság, Wagner Úr?</i> befejezte földi, illetve tengeri pályafutását, vagy helyesebben pályaballagását. Mivel a roskatag gõzös, mint fáradt öreg egyének, úgyszólván ballagott az óceánon vagy bandukolt, sõt tán jobb, ha azt mondom: csoszogott. És bizonyára meg is állt olykor szuszogva, lihegve, mint fásult postások kézbesítés közben, de már nyugdíjazás elõtt.<br/> Ez életében sem jeles gõzös, strapált, rozzant testét, gyûrött kéményeit szinte ásítva és végelgyengülten álomra hajtotta az óceán mélyén elterülõ finom iszapra, mely lágy, mint valami anyaszív. Szegény, jó asztmás propeller, továbbá Piszkos Fred, a Kapitány és gyanús legénysége elmerültek. Ott pihen velük a roppant betûkkel följegyzett élénk érdeklõdés is: <i>Na Mi Újság, Wagner Úr?<br/> </i>„Semmi különös”, felelik a habok, és ebben bizonyára igazuk is van.<br/> Hajnali 5 óra. A <i>Stanley Up To Date</i> teljes gõzzel odaér a katasztrófa színhelyére. Az özönlõ napfényben sziporkázó óceánon már nyoma sincs a befejezett tragédiának. De mégis... Éppen mellettük, a hajó oldalának koccan néhány roncs a bordázatból... meg egy hordó...<br/> - Megérezte... - motyogta Buzgó Mócsing.<br/> Lord Hamilton levette a kalapját. Valamennyien fedetlen fõvel álltak ott. Csendben nézték a vízen táncoló fadarabokat, sok apró hulladékot és mindazt, ami ilyenkor rövid idõre az óceán végtelenjén még jelzi, hogy nemrégen hajó sietett valamerre itt, emberekkel, és ambíciókkal, néhány órája talán, hogy a fûtõ egy darab sonkát tett a zsebébe két kenyér között, és a kormányos esetleg elhatározta, hogy másnap mégiscsak ír a családjának, mert húsz év nagy idõ; nem lehetetlen, hogy valaki behajtott egy könyvoldalt, és most csak ez a kis gunyoros szeméthalom, ami az egészbõl megmaradt, rövid idõre, ahogy himbálódzva, lustán elfekszik a napfénytõl sziporkázó vízen, mint végsõ rezüméje a nagy káosznak: ez a kis, tehetetlenül nyugvó, megbékélt, leülepedett szemét.<br/> Ez volt. És ti nem tudtátok...<br/> Néhány ijedt, kérdõ és vádló pillantás. Tüskés Vanek, a Bõkezû Rócsild... Fülig Jimmy és Mondmár Fülöp... Riadtan mozgó tekintetük a kis halomra tapad. A <i>Brigitta</i>. A rémület, a pestis hajója. És most egy rövid, tragikomikus epizód következik. Midõn jön Wagner úr, a bánattól is rogyadozva, mint a gyászoló családfõ, aki elõtt szétnyílik a részvevõk csoportja, hogy utat nyisson némán. De hol az az út, amely elég széles Wagner úr lépéseinek kilengési síkjához mérten? Arca komor volt, szeme nedves, és jött, illetve hozta magát, a nadrágjánál fogva, némán és férfias erõvel leplezve bánatát, sõt rendkívüli részegségét is leplezni akarta, de csuklott egyet, és ettõl a kalapja mellé tûzött gyertya koppanva a földre hullott. Megállt a korlátnál, a vizet nézte, mely a róla elnevezett jármûvet elnyelte, mintha egyetlen pohárka pálinka lett volna. Benyúlt a zsebébe, hogy hervadt virágok tárolt készletébõl a tengerre hajítson, gyásza jeléül, és midõn hökkenten látta, hogy egy aranykeretes szemüveg repül a vízbe, tudatára ébredt, hogy mégsem a saját zsebébe nyúlhatott.<br/> Ez alkalommal nem bántották Wagner urat a szituációra való tekintettel, és hagyták ott állni, és a nagy csendben halk csipogás hallatszott a belsõ zsebébõl.<br/> - Indulás! Fordulunk!... Teljes gõz!... - recsegett Watson hangja a szócsõbe.<br/> Maxbell csendesen azt mondta Mr. Theónak, hogy ha végez vele valami hirtelen fellépõ kór, melynek következtében meghal, úgy arra kéri: balzsamoztassa be. Amennyiben nem halna meg, úgy ez természetesen felesleges.<br/> Mr. Theo megígérte, hogy így lesz, azután kajütjébe ment. Mr. Theo töprengett. Nézzük csak: A tanár a szekrényben van, és az asszony errõl nem tud. Az asszony a hajón van, és a tanár errõl nem tud. Közölni kellene vele felesége halálhírét, de az asszony él. Meg kellene mondani, hogy a felesége él, de hiszen a tanár nem tudja, hogy meghalt. De, hiszen nem is halt meg...<br/> Várjunk csak! Nem kell összekavarni mindent... Hogy is van ez? Mondjuk a pikk dáma az asszony halálhíre, ez a treff bubi itt egy szekrény...<br/> - A maga idegrendszere nagyon jó - mondta Fülig Jimmy -, ha most ezt a magánkártyázást folytatja. Mert ha igaz, hogy ez a Watson gazember, akkor mit csinálhatunk?<br/> - Kérdés, hogy mit akar, mielõtt félünk tõle. És kérdés, hogy állunk a matrózokkal?<br/> - Itten a legénység nagy része mindenféle szemét, akiket Watson szedett össze.<br/> - Akiket maga szerzõdtetett, azok tisztességesek?<br/> - Hm... Szökõkutat még egyik sem lopott. Azt sem hiszem róluk, hogy ellenem gyöjjenek, vagy maga ellen. Senki sem mondhatja Vaszicsról vagy énrólam, hogy eladtuk azt, aki felfogadott bennünket. Sok minden aljasságot fog rólunk hallani, aminek egy része nem is igaz. De ilyet sohasem...<br/> Enyhe kaparászás hallatszott a szekrényen. Mr. Theo odament, és a két nagy szellõztetõlyuk egyikén beszólt:<br/> - Nyughasson - suttogta -, csak este jöhet ki!<br/> - Szerintem az is sok - jegyezte meg Fülig Jimmy. Mivel a kaparászás nem szûnt meg, mégiscsak kinyitották kissé az ajtót.<br/> - Uraim... - súgta a tanár - megfulladok. Szerette volna még részletezni a dolgokat, de a milliomos máris egy gyengéd mozdulattal visszasajtolta a szekrénybe, kissé a térdével is segítve, mivel a tanár hízásnak indult. Siralmas rebegés szállt a szellõztetõlyukból:<br/> - Könyörgöm, uraim... A molyok kiesznek!<br/> - Már én is gondoltam erre - súgta vissza Mr. Theo -, még holnap behintjük naftalinnal magát.<br/> Molyokról többé nem volt szó.<br/> A hajó viszont mintha maga is érezné, hogy a lerázhatatlan balsors elõl futnak, mely teljes gõzzel a nyomukban van, fekete gyászfátyol-gomolyban özönlõ füst alatt rohant távoli célja felé, és a balsors láthatatlan vérebe állandóan közvetlen mögöttük csaholt...<br/> Theo nyugtalanul járkált a fedélzeten. Hol a csodában bujkál itt Lilian? Hirtelen egy sovány, kunkorodott végû, keskeny bajuszos, kürtõkalapú, szigorú egyén lépett eléje.<br/> - Kérem, ne vonja ki magát a megbeszélések alól! Mindennek van határa! A kórboncnok befolyásolja a futballbírót, hogy tartsunk egyenesen Tsiui felé! Így nem lehet expedíciót vezetni!<br/> - Bocsánat - jegyezte meg szerényen Theo -, kihez van szerencsém?<br/> - Ne haragudjon - felelte indignálódva a köcsögkalapú, és ettõl össze kellett csücsöríteni a száját, miáltal kunkorodott bajuszának két hegye megfogta orrcimpáit, mint egy ráknak az ollói, ha kitapintják a zsákmányt. - Ismernie kellene munkatársait a halál torkában! Legalábbis idáig úgy éreztem, hogy összeforrtunk a küzdelemben!<br/> - Elismerem, hogy összeforrtam önnel, de ez még nem zárja ki, hogy bemutatkozzunk egymásnak, mivel úri szavamra kijelentem, hogy nem ismerem.<br/> A magas kalapos, cérnasovány, kunkorbajuszú úr fájdalmasan mondta:<br/> - Nem szabadna expedícióra vállalkozni, ha nem ismer rám, miután igen sokszor nyitottam kaput önnek. A házmesterének az öccse vagyok. Mint vízvezeték-, gáz- és jégszekrényszerelõt hozott el. Nevem Brogles, svéd származású vagyok, de atyám már az Államokban született, és terménykereskedõ volt Massachusetts-államban.<br/> - Felesleges ilyen túl precízen bemutatkoznia.<br/> - Szeretném, ha az adataimat megjegyezné, hogy ismerje õket, mikor a lexikonéktól tudakolják. Arról van kérem szó, hogy szerintem és Sir Maxbell szerint a Csütörtök-szigeteket érintenünk kell. A kórboncnok viszont azt állítja, hogy kitérõ nélkül kell mennünk Tsiuira.<br/> Mire Theo is odaért, a vita kissé elfajult. A mûötvös, a kórboncnok és a szerelõk között tumultuózus jelenetre került sor, úgyhogy a bíró ösztönszerûen sípjába fújt a kavarodás láttán.<br/> - Mi az ön véleménye, Sir? - kérdezte Theo a tanárt, midõn lecsillapodott a forrongás.<br/> - Vizsgálódásaim, méréseim és Gustav Bahr alig jelentõs mûvei nyomán megtalálom a kutatót! Mivel augusztusban még Tsiui felé ment, ha él, úgy szeptember után a kis Tongánál volt. Mert hajója csekély ûrtartalma révén készletei fogytán lehettek. Az egyetlen út a nagyon erõs sarki áramlás segítségével elérni a Farõr-fokot, ahonnan már nem téveszthette el a portugál Sambi-Sumbit.<br/> - És ha... Ha téved...<br/> A trónoló Zeus gõgös villámai cikáztak pillantásából.<br/> - Ez, uram, tiszta acél, sõt acélabb: ez papír, amin a számok, a logika és az emberi agy fenséges mûködésének eredménye íródott le e halhatatlan, holtbizonyos felismeréssel, hogy kétszer kettõ az valószínûleg négy! Nem állítjuk holtbizonyossággal négynek! Ez érzékeléseinkkel szemben kötelezõ egzakt kételkedésünkbõl fakad. És éppen e mindenekfölött egzakt törekvésünk teszi csalhatatlanul bizonyossá, hogy kétszer kettõ az valóban és visszavonhatatlanul négy.<br/> Theo idegesen sietett a kabinba... Kinyitotta a szekrényajtót, és suttogni kezdtek.<br/> - Mondja csak! Mi történt volna, ha ön tovább megy Tsiuiról a Tonga szigetek felé?<br/> - Precíz pontossággal megmondhatom: a környezõ tengerészeim nyomban lefognak, megkötöznek, és vészjelekkel értesítik a világot, hogy Gustav Bahr megõrült, továbbá hogy amennyiben lehetséges, mentsék meg lelkeiket. Honnan szedte ezt a tücsköt?<br/> - Na na... Nem is olyan tücsök...<br/> - Bocsásson meg uram, de ez ciripel! Ilyet csak egy ostoba laikus mondhat, ne vegye rossznéven. Én augusztusban voltam Tsiuin, és ha decemberig elmozdulok onnan, a Farõr-fok irányába, úgy az áramlat egyenesen belevisz a sarokról menetrendszerûen induló jéghegyekbe.<br/> Mr. Theo hosszan nézte Gustav Bahrt. Most kinek higgyen az ember a két tudós közül.<br/> - Kis térfogatú hajója volt - idézte Sir Maxbellt. - Ha elhagyta Tsiuit a kis Tonga érintésével, az áramlatra kellett bízni magát, a Farõr-fokig, hogy Sambi-Sumbin kiegészítse készletét.<br/> - Na ne!... - felelte röhögve. - Most már maga is bedõl annak, hogy én Sambi-Sumbin vagyok? Uram, esküszöm, ez olyan képtelenség, mintha...<br/> - Szent Isten!... Mi ez?!...<br/> Gustav Bahr követte Mr. Theo tekintetét, és megroggyantak a térdei.<br/> A kis kajütablak elõtt spárgára kötve egy ráerõsített papír társaságában csontfoglalatú szájharmonika lebegett figyelmeztetõen.</p>

<p>&nbsp;</p>

<p>&nbsp;</p>

<h4 id="mbp_toc_1B">Huszonnegyedik fejezet</h4>

<p><i>„Csütörtök Szigeteknél beszállok. Addig közölje a hajón mindenkivel, hogy rádiogram cáfolta halálhíremet. Nagyon rossz helyzetben fekve írom ezt a levelet kis helyen, ezért ilyen krixkrax. Rém ronda ember maga, a vállam most is kék. Bahrné.”</i></p>

<p>Ez állt a papíron.<br/> - Mutassa... - szólt a tudós.<br/> Hogyne! <i>„A vállam most is kék”</i> - jól nézne ki egy féltékeny férjjel a szekrényben.<br/> - Vigyázzon, jönnek... - mondta gyorsan, mintha lépteket hallana és belökte a tanárt a szekrénybe. Így ezzel elkerülte a további érdeklõdést.<br/> A kedélyek kissé lecsillapodtak. A hajó tatján ült Theo, és a csontharmonikát nézte. Körül a jól megvilágított sík fedélzetrész. Ez fontos az események szempontjából.<br/> Távolabb a futballbíró felesége beszélgetett a kórboncnokkal. Elmesélte, hogy a sportpálya melletti épületben laktak, és a büfét bérelték. Férjét egy válogatott mérkõzésrõl ismerte. Tizenötezer ember mutatta be a délután folyamán. Azt mondták a bíróra, hogy hülye, marha, szélhámos, paralitikus, de a férje fütyült rájuk, és a tizenegyes pontra mutatott. Berúgták a gólt, és õ akkor beleszeretett. Egy szál virágot küldött oda a kornervonalról. Ez a vad sportember azután este bemászott az ablakán. A sötét hálószobájába! Ilyen õrült fiú volt. A nõ ijedten közölte a bíróval, hogy ha kompromittálja, és nem veszi feleségül, akkor az apja lelövi. A szerelmes bíró a sötétben nyomban megkérte a kezét. - Így történt - fejezte be a nõ. - Sportházasság volt.<br/> - Igen - bólogatott a kórboncnok -, a futball veszélyes testgyakorlás.<br/> - Szeretem a sportembereket. Tudja, milyen szívük van?<br/> - Hogyne! - legyintett fölényesen. - Aritmiás, és a határok erõsen megnagyobbodottak. Ismertem egy híres futballistát, akit Wichmann-nak hívtak, és egy unokahúgomnak udvarolt. Ennek húszéves korában már a duplájára tágult az aortája. Nagyon érdekes szíve volt. Valahol meg is van otthon.<br/> Ilyen szép este volt. Mint mindig, ha valami szörnyûség történt.<br/> Pepita Ofélia lehajtott fejjel állt a szerelõ mellett, és azt súgta:<br/> - Állítólag... ha gondol az ember valamit... és egy szerencsés csillagra néz, az teljesedik... Maga hisz ebben?<br/> - ...Sok furcsaság van. Egyszer éjszaka leesett a falról a nagyapám képe, és egy hónap múlva tönkrementem a tõzsdén... Azóta hiszem, hogy kell lenni valaminek... - és közelebb lépett. - Válasszunk csillagot...<br/> - Én már választottam - súgta lesütött szemmel Ofélia, és véletlenül hozzáért a keze Borges úr kezéhez.<br/> És most történt! Egy pillanat volt az egész:<br/> ...Theo leejtette a szájharmonikát. Miközben utánanyúlt, egy másodpercre a hajó közepe felé nézett, azután fel akarta venni a szájharmonikát...<br/> És a szájharmonika eltûnt!<br/> Körül a kivilágított sima tat, sehol egy ember. Mi ez?...<br/> Öt perc múlva teljes zûrzavar és a hisztéria!<br/> Valahol a hajó másik végén, azután a közepén, halk, elveszõ harmonikaszó-zizzenések. És kezdõdik ismét minden elölrõl...<br/> - Ez a hajó rossz csillagzattal indult! - kiáltotta Vaszics.<br/> A matrózok ismét sápadtan nézik egymást.<br/> - Piszkos Fred elõre tudta... - dünnyögték.<br/> Theo, mint az õrült járt keresztül-kasul a hajón, a fenékbe, a kamrákba, hogy ezt a nõt megtalálja. Egész éjszaka bolyong Lilian nyomát keresve, azután a fedélközben megbotlik valamiben.<br/> ...És hideg lesz a gerincén végig hirtelen.<br/> ...Borck, a gorillaszerû matróz feküdt a lábánál.<br/> Leszúrta valaki!</p>

<p>&nbsp;</p>

<p>&nbsp;</p>

<h4 id="mbp_toc_1C">Huszonötödik fejezet</h4>

<p>...A <i>Stanley Up To Date</i> valahonnan a mennybolt magasságából nézve kétségbeesetten rohant, egyedül a sarki áramlat felé, teljes gõzzel, és nyomában a halál! A Zöld Pofa nevû végzet személyesen, a látóhatárból kihatalmasodva, az ég félköre mentén egészen a hajó felé dõlve, mely tehetetlenül fut elõle Honolulu óta és nem rázhatja le, sõt egyre halálosabb harapással érzi a torkán csüngeni minden utas külön-külön!<br/> Azután értesülnek a Csütörtök-sziget közelében, hogy Gustav Bahrné halálhíre valótlan volt, és repülõgépen leszállt a Csütörtök-szigeten. De mégis idegesítõ, hogy néha leheletnyi rezdülése hallatszik egy szájharmonika zizegõ síprendszerének. És mintha itt csoportokra szakadtak volna. Fülig Jimmy Honoluluban felszedett alakjai és Watson San Franciscóban alkalmazott legényei nem fordítanak hátat egymásnak. Éjszaka külön õröket állítanak. Pofa Jenõt felváltja Mondmár Fülöp és három órakor a Buzgó Mócsing.<br/> Azután furcsa, hogy a Vörös Vaszics és Fülig Jimmy együtt tartják az ellenõrzõkörutat. A Vörös és a fregattfõhadnagy egymás hátát fedezik állandóan. Mr. Theo érzi, hogy valami zajlik, sustorog, forr itt mögötte, amit már mindenki tud, csak õ nem, õ <i>„civil”</i> a szemükben.<br/> És hol van Lilian?... Végigjárja ismét a hajót. Egy sötét fordulónál felbukik hosszában, mivel ott feküdt Wagner úr, aki a <i>Corporation</i> elsüllyedése óta kissé hallgatagabb lett, alig énekelt, sõt részegnek sem látszott, mert annyit ivott, hogy egyáltalán nem bírt szólni vagy mozogni. Ahogy õ mondta, alkoholba fojtotta a részegségét. Liliant nem találta!<br/> Reggel még különösebb volt. Tüskés Vaneknek kék véraláfutással bedagadt a fél arca. Egy Hubert nevû matróz viszont eltûnt. Többen is látták, hogy a tengerbe esett. Pofa Jenõ is látta. Az asztmás Petters is és a Vörös Vaszics szintén. Watson matrózai nem szóltak semmit. Sötéten álltak.<br/> Így futottak be az elhagyatott Csütörtök-sziget festõi fõvárosába, melyet a környezõ, kevésbé jelentõs szigetek között fõvárossá emelt természetétõl fogva szerencsés helyzete és kiépítettsége. Hogy ki építette azt a bódét, amelyben a révkapitány lakott, ez nem is fontos. A lényeg az, hogy e bódé jelzi a fõvárost, és ez már lámpát is jelent a bódén, amely világítótorony is. Este érkezik a hajó, és az acetilénlámpa morzejelzése figyelmezteti, hogy nem futhat be a kikötõbe.<br/> Egy óra múlva azt pislogja a lámpa, hogy szabad az út. És a <i>Stanley Up To Date</i> beáll. A révkapitány, miközben a gátig jön, kétszer hasraesik, de mosolyogva vigasztalja a legénységet, hogy ez nem baj. A hajóról lekiabálják a révkapitánynak, hogy küldjön fel vizet, amennyi éppen van.<br/> Az illetõ azt feleli, hogy szívesen elénekli, és belekezd az Aida címû operából a franciakártyák kórusába. Ekkor végre megismerik, hogy valami ördögi módon Wagner úr tart szabadtéri elõadást a parton, és senki sem tud hova lenni a csodálkozástól. Szerencsére a francia kártyáknak ez a kórusa aránylag rövid, és csak arról szól, hogy a Bajazzo kacag, mert ingatag az asszony, ám az arénában mosolygó nézõk elõtt már várja a bika!<br/> A rejtély megfejtése egyszerû. Amíg álltak, azalatt lemászott kötélen a csónakjába. Mivel Wagner úr csónakja, amelyen a hajóhoz érkezett, ott himbálódzott a tathoz kötve Honolulu óta. Most a félóra várakozás közben kievezett, de már jön is, kalapján imbolyog a gyertya, és harsányan búcsúzik a révkapitánytól:<br/> - Szervusz, öreg barátom!... Nem akarom lekésni a hajót, ki tudja, mikor jön a következõ, és ezek itt mind jó pofák! Csupa nagy csibész! Csak üljenek nyugodtan, nem a csónak himbálódzik, hanem én szédülök, és ettõl látják úgy... Hoppla! Na nézd csak... Halló, Sztrovacsek! Küldjél egy csónakot, mert az egyik lapát olyan részeg volt, hogy eltörött! Utasokat hozok! Majd jól kirabolhatjuk õket!... Most énekeljük el, tisztelt utasaim, hogy „Szülõhazám tehozzád visszatérek, ha úgy sincs más dolgom...”<br/> És elénekelte ezt a dalt a Walkürbõl, amíg értük ment egy csónak, és hozta az utasokat is. Mr. Theo és Fülig Jimmy legnagyobb megdöbbenésére Lilian Hillert, illetve Gustav Bahrnét és...<br/> Igen!<br/> És A. Wintert! A. Wintert, aki eljött, hogy az expedíció szenvedései kissé lefogyasszák, aki egy hét alatt többet szenvedett, mint Nansen a teljes esztendõn át, míg befagyva, a sarki jég vaktában sodorta hajójával a póluson át. A. Winter, ki késõbb, ha sarkutazók ilyen történeteket meséltek, csak kacagott és legyintett: Mit tudják ezek, hogy mi az igazi verés, szóval A. Winter is ott volt, <i>mindezek után legalább tíz kilóval kövérebben!<br/> </i>Hogy kerültek ezek ide? Világos, hogy Wagner úr vitte ki õket titokban partra, hogy most beszálljanak. Ez fájt Theónak. Wagner úr érzékeny pontja volt. Wagner úr, távol minden földi intrikától, a nyílt kedélyû világbohém, agyában az alkohol, lelkében az optimizmus mámora, kalapja mellett a gondtalanság vidám transzparensének egyetlen gyertyafényû világításával, hátán a háza, keblén a kenyere, zsebében a madarai, és kezében a nadrágja... Ez az ember szintén megcsalta õt! Eh! Keserû iskola egy ilyen expedíció!<br/> És ni! A kis farizeus!...<br/> Lilian szomorú, felhõs arccal, szinte transzban mutatkozott be sorban, minden mozdulatában benne volt már, hogy a nagy tudós elõrelátható özvegye. Mikor a híres tanárt meglátta, halk, hirtelen sóhajt hallatott, odasietett, és a vállára borult.<br/> - Oh, Maxbell... Hozza õt vissza...<br/> - Mindent meg fogunk tenni, asszonyom - felelte halkan a szerelõ.<br/> - Néhány szavam volna önhöz, Mr. A. Winter - kezdte Theo. - Szeretném megmagyarázni...<br/> - Uram - szólt az orvos, - menjünk egy zárt helyiségbe, és üssenek, de azután szeretnék valami meleget enni.<br/> Amikor Gustav Bahr megtudta, hogy felesége a hajón van, összeroskadt volna, csak a fogas tartotta állva, mely beleakadt hátul a gallérja alá.<br/> És a <i>Stanley Up To Date</i> nyomában a végzettel, ismét úton volt. Már jóformán fel sem figyeltek, midõn a kora esti órákban velõtrázó sikoly hallatszott. Gustav Bahr elõrelátható özvegye egy apró majmot hozott magával, amely hirtelen a futballbíróné hátára ugrott, hogy sürgõsen kiszakítsa a haját.<br/> - Mi történt? - kérdezte Theo, a helyszínre érve.<br/> - Bobby rosszalkodott - felelte a nõ, a karján ülõ majmot becézve. A majom most Lilian retiküljébõl kikapta a szájharmonikát és az ajkaihoz illesztette, ahogy az emberek. Apró lihegései halk, zizzenõ síphangokat visszhangoztak a hangszerbõl. A milliomos ráncolt homlokkal, mereven nézte az asszonyt.<br/> - Õt szereti? - kérdezte, és az állatra mutatott.<br/> - Igen - felelte lesütött szemmel Lilian. - Általában - tette hozzá súgva - minden majmot szeretek...<br/> És mélyen lehajtotta a fejét. És Theo rettenetesen nevetett, mivel most már megértette a kísérteties harmonikázást! Hát persze... A kis majom elszabadult, és ide-oda futkározott a harmonikával. Könnyen ki-bemászott a kajütablakokon. Ha a szája elé tette a harmonikát, a lélegzése nyomán zizegõ hangok keletkeztek... Milyen egyszerû! És senki sem gondolt rá!<br/> Most Mr. A. Winterhez sietett, aki asztalkendõvel a nyakában vacsorára várt. Senki sem volt rajtuk kívül a szalonban.<br/> - Mondja uram, kicsoda ön?<br/> - Dr. A. Winter, az expedíció orvosa. Remélem, most már a vacsoráig nem bántanak?! Nekem igen fontos közlendõim vannak az ön számára.<br/> - Uram, önt senki sem fogja többé bántani - mondta Mr. Theo.<br/> És ebben tévedett...<br/> Mindössze egy percig hagyta egyedül A. Wintert, és mire visszatért, ott állt a gõzölgõ vacsora érintetlenül az asztalon, viszont az orvos már nem volt sehol.<br/> Mert abban a pillanatban, amikor Mr. Theo kilépett a szalonból, egy kéz ragadta nyakon hátulról A. Wintert. Mivel az orvos mondani akart valamit, úgy vágták szájon, hogy halk csuklással letett errõl. Azután becsavarták valamibe, és vitték, rúgták, gurították, és õ zuhant lefelé, vaslépcsõkön végig... azután becsapódott fölötte valami.<br/> ...A <i>Stanley Up To Date</i> rohant, mint a szélvész, hogy átkozott útját befejezhesse végre, ha elérte Tsiuit.</p>

<p>&nbsp;</p>

<p>&nbsp;</p>

<h4 id="mbp_toc_1D">Huszonhatodik fejezet</h4>

<p>A hajó kikötött Tsiuiban.<br/> Éjszaka Fülig Jimmy a partra csempészte egy csónakban Gustav Bahrt, és diszkréten jelentette Mr. Theónak, hogy a tudós a missziósházig jutott ügyesen.<br/> Most kiszálltak. Délfelé járt az idõ. A parton teljes számban megjelent a bennszülött emberevõ törzs, élükön a fõnök, egy ünnepi alkalmakra tartogatott pompás habverõbe öltözve, bal kezében a fõnöki méltósággal apáról fiúra szálló ébresztõóra, jobbjában a törvény sérthetetlenségét jelképezõ redõnyhúzó, a három cilinderrel!<br/> Nagy nap!<br/> A varázsló, ki egy kemény ingmell és egy fél gyertyatartó révén valóságos állam lett az államban, mélyen meghajolt.<br/> A fõnököt Ödön névre keresztelték egy misszión, és a varázslóra mutat, mint elõzékeny artista, ha partnerére hárítja a tapsot. A törzs zsibongva nézelõdött.<br/> Sir Maxbell jól tudta: ez az õ napja! Minden szem figyeli. Elõrelépett, és a bennszülöttek nyelvén így szólt:<br/> - Keresni, hivi-hivi - (fehér földrajzkutatót jelent) - nektek, nálatok eltûnést gazi-hazi hozzátok, tõled bisunga orang mami-hami!<br/> És kissé büszkén körülnézett. Ödön, a kannibál fõnök vállat vonva mondta Watsonnak, korrekt angolsággal:<br/> - Ez hülye, nem? Öreg urakkal elõfordul az óceánon.<br/> Kiderült, hogy csak egészen agg kannibálok emlékeznek még e zavaros karattyolásra, melyet a kecskeszerû idegen használ. Viszont, ha másképp nem tud beszélni, úgy õk majd lehívják a kilencvenéves nyugalmazott szakácsot, hogy tolmácsolja a gyengélkedõ idegen szavait, mivel õk csak angolul értenek, de hát sajnos, ez távoli sziget, ahová lassabban ér el a kultúra.<br/> - Emberek! Egy kutató él itt nálatok, akit a civilizáció visszavár - szólt Lord Hamilton. - Érte jöttünk.<br/> Ödön, a kannibál vállat vont.<br/> - Szívesen átnézem a húsz év elõtti étlapokat, amikor még nem kellett tagadni, hogy emberhúst eszünk, mivel az õszinteséget kívánták. Pillanatnyilag azonban nem él közöttünk európai. De szolgálhatunk egy félkarú hinduval, aki tizenöt éve érkezett, azóta állandóan eszik, és nagyon titokzatos egyén, mert senki sem tudja, hogy miért nem rúgjuk ki innen?<br/> Mi van?!...<br/> Fülig Jimmy összenézett a milliomossal.<br/> - Ember! Gondold meg! - kiáltotta Theo - nem emlékeztek egy alacsony, kövér tudósra??!<br/> A fõnök megnyalta a száját, és többen is nagyot nyeltek.<br/> - Régebben sûrûn járt itt ilyen népség - felelte Ödön, a kannibál. - Évek elõtt sülve-fõve megfordultak itt a tudós urak, de újabban nem járt nálunk egy sem. Hallgass rám, és vidd el, uram, a hindut, mert az sokat eszik, és mégis sovány ahhoz, hogy nyoma vesszen vacsorára. Van nekünk európai bennszülötteknek való csecsebecse áru. Ha elviszitek, szárított kókuszt kaptok, sõt gumit is, amibõl a punktroller nevû elõétel készül.<br/> Mr. Theo Fülig Jimmyvel együtt besétált a szigetre. Az õserdei úton állott a régi missziósház, és a ház elõtt, alig háromszáz lépésnyire az expedíciótól, ült Gustav Bahr szomorúan és borotválatlanul.<br/> - Uram! - ordította Mr. Theo. - Megtaláltam!<br/> - Hol van maga attól... - legyintett búsan a tudós. - Talán valami nyomra akadt? Vagy itt akarja világgá kürtölni, hogy megtalált, miután ideszállított repülõgépen?<br/> - Hogy értsem ezt?<br/> - A bennszülötteknek valami szomorú tapasztalatuk lehet. Azt mondták, ha engem itt megtalálnak, abból világbotrány lesz.<br/> - Uram - mondta a kannibál Ödön, aki idáig jött -, megmondtuk ennek az úrnak, hogy nincs szükségünk olajkutatókra, menetjegyirodára, híradóra és fertõzõ betegségekre. Mi békében akarunk itt élni, és álomfejtõ varázslóink szerint a civilizációról álmodni közeli útépítést jelent. Hajóra vihetitek a fehér embert, van itt egy heringes hordó, abba elfér, de ha nem, mi örömmel levágunk valamit belõle, azon ne múljon, de itt nem fedezheted fel.<br/> - Beláthatja, hogy reménytelen...<br/> Illetve csodálatos. De még szomorúbb, ami késõbb történt. Eredmény is volt.<br/> Az agg varázsló, akit lehívattak, azt mondta Arthur Maxbellnek, hogy emlékszik még a megszökött hideg vacsorára. Szívesen ad felvilágosítást, mert a kecskeszerû, bágyadt idegen zsebében lát egy evõeszközt. Már máskor is tapasztalta elõzékeny sülteknél, hogy nyers állapotban mellékelik a ruhájukhoz tûzve ezt a Wattermann nevû fogpiszkálót. Milyen kár, mondta még, hogy Worcseszter-szószt vagy törött borsot nem tûznek zsebeik mellé. Ám a kor halad, és a technika vívmányai között még ez is lehetséges idõvel. Mivel megkapta a töltõtollat, elmondta, hogy ez a kis köpcös fogás egy kis hajóval járt itt, melyen már fogytán volt a készlet. Mivel azonban fél évig kellett volna maradnia, elhatározta, hogy a Tonga-szigetek felé indul, ahol egy Áramlás nevû nagy fõnök várja, amely gyorsan elvezeti valamerre készleteinek kiegészítése céljából.<br/> Gustav Bahr ezt a heringes hordóban hallotta, és hogy nem ütötte meg a guta, azt ma sem érti. Fülig Jimmy mérgében elsápadt, és Theo arcából is lefutott a vér. Itt valami szörnyû csalás van!<br/> - A tudomány csalhatatlan! - kiáltotta Sir Arthur Maxbell. - Ahogy kiszámítottuk, úgy történt.<br/> - Úgy van, uram - mondta Ödön, a kannibál -, és mi ezt szeretnénk elkerülni. Kicsiny szigetünkön elõfordul, hogy megeszik a halott embert, ám jelenleg még az élõk békében megvannak, és hadd éljen boldogan a szigetünk az ismeretlen távoli óceánon, közlekedés, verses drámák és dalárdaegyletek nélkül. Legutóbb nálunk járt egy kiváló tudós, aki rákot akart kutatni, mivel ez nagy áldása a kultúrának, és mi összeszedtük neki valamennyi folyami rákunkat, továbbá pisztrángjainkat, de olyan rákot nem talált itt, amilyet õ szeretett volna kutatni, és ezért nagyon lenézett bennünket. Ha nem lett volna olyan sovány és csúnya, mint e tiszteletre méltó kecskeszerû beteg itt, úgy megettük volna, hogy szégyenünknek ne maradjon nyoma.<br/> Ezek után felszedték a horgonyt, és elindultak.</p>

<p>&nbsp;</p>

<p>&nbsp;</p>

<h4 id="mbp_toc_1E">Huszonhetedik fejezet</h4>

<p>A végzetsújtotta expedíció nekivágott, hogy még távolabbra, még vadabb sarki vizeken keressék a tanárt, aki odalenn volt Mr. Theo szekrényében.<br/> Nem az elsõ eset, hogy a tudomány hosszú és fárasztó vargabetûvel egy távoli évszázadban találta meg azt a kis igazságot, amit a nagyképûség és a kapzsiság meghamisított iránytûje nélkül a szomszédos évtizedbõl könnyen kivehetett volna, mintha csak a szekrényében tartaná.<br/> Gustav Bahr, ahogy Mr. Theo kibocsátotta egy percre, búsulva hajtotta homlokát két tenyerébe.<br/> - Uram, én nem tehetek róla!<br/> - Stanley ugyan nem vitte magával Livingstone-t a hajón - tûnõdött Mr. Theo -, de legalább megtalálta!<br/> No, de ez még hagyján! Semmi az egész! Mert most jött a nõ! Az embernek kedve volna pofonütni! Ez a bestia jól tudja, hogy Mr. Theo ismeri! Tisztában van könnyed és vidám egyéniségével, mely képessé teszi, hogy bérencekkel fejbe veresse az embert, tangót táncoljon és nevetgéljen. Jelenleg viszont úgy jön-megy itt méltósággal és ókori andalgással, mint a Kaméliás Hölgy címû társadalmi színmû hõsnõje.<br/> - Mondja kérem, miért csinálja ezt? - kérdezi, amikor végre ketten vannak, és leül melléje.<br/> - Mr. Theo... - búgja olyasféleképpen, mintha megtört szívvel siratná -, legyen ön „lélektestvér”, érintkezzék velem asztrál úton, akkor módunkban lesz szeanszot rendezni, és megidézzük Gustavot.<br/> „Addig idézi nekem, amíg kijön a szekrénybõl...” - gondolta dühösen, de fennhangon csak így felelt:<br/> - Nézze, ne csinálja ezt! Úgyis idegesek itt a hajón, és érthetetlen, de nincs erõm ahhoz, hogy a tengerbe hajítsam magát, gonosz boszorkány!<br/> A nõ bús mosolyával bólogatott, és azon az undok színházi hangon búgott, amitõl Theónak ökölbe szorult a keze.<br/> - Korholjon, bûnös ember... A férjemért ezt is eltûröm...!<br/> Véletlen volt vagy nem?... Theo hiába gondolkozott felette. Annyi bizonyos, hogy Lilian az asztal alatt megérintette a kezét, futólag, ahogy egy cigarettára gyújtott. Ha azt hitte egy pillanatra, hogy véletlen, kétségeit hamar eloszlatta a transzban bóbiskoló asszonyi szemek hirtelen felfénylése, azzal a különös mûvészetével némely tekintetnek, amellyel egyszerre, mint sötét nézõtér a felvonásvég után, felragyog a belülrõl áramló izzás.<br/> - Miért néz így rám, ha a férjét szereti? És miért higgyem, hogy nem csap be?<br/> - Ezt ne is higgye. - És sóhajtva folytatta. - Ugyanis én becsapom magát. Napjában többször is. Gyengék vagyunk mi ahhoz, hogy tegyünk valamit ez ellen... Gustavra pedig ne féltékenykedjék. Ami hozzá köt, az valami egészen más... Muzsikus lelkek voltunk. Szerette, ha harmonikáztam neki... Érdekes, mitõl ilyen sápadt?<br/> - Tessék?... Igen azt hiszem, sápadt lehetek... Hát köszönöm, és mindent értek már... Bocsásson meg, de felkeresem Sir Maxbellt, hogy kölcsönözzön egy kombinált port...<br/> Nagyot nyelt, és remegõ térdekkel elindult. Igaza volt a tudósnak! Ez a nõ olyan, mint Afrika: a legsötétebb!<br/> És most robbant!... Alattomosan, mint rejtett akna...<br/> Megint az a tipikus békés este a <i>Stanley Up To Date</i>-en, amire egy helyi viszonyokkal ismerõs intézmény csak a legmagasabb díjtétel mellett vállalná a hajó nyugalmának biztosítását reggelig.<br/> Maxbell lebilincselõ modorában magyarázott a futballbírónak a napot és a földet összekötõ képzelt egyenesrõl, amely egyforma sebességgel halad a pályáján. A futballbíró szerint nem minden összekötõnél van így, mert sokan leromlanak a második félidõben, és csak ácsorognak a pályán. Mivel a tudós ezt nem értette, jelentõsen bólogatott.<br/> - Hölgyeim és uraim - közölte vidáman, fagyott kirakatbábu mosolyával Watson. - Ma felszereltünk egy hangszórót a fedélzeten, és rövidesen hallhatják Londont.<br/> Pepita Ofélia ott állt a korlátnál, mellette Schwachta Szókratész úr, vagy Knapp (ahogy tetszik).<br/> - Milyen szép ez a mai este - mondta elragadtatással a mûvésznõ. - Engem a csillagos ég mindig felvillanyoz.<br/> - Apropó felvillanyoz. Itt éppen van két szék, nem ülnénk le? - ajánlotta a hóhér. És leültek.<br/> - Azt mondják - szólt csendben Pepita Ofélia -, hogy aki sokáig nézi valamelyik csillagot, annak felsõbb hatalmak teljesítik egy kívánságát.<br/> - A törvény elõírja - mondta az ítéletvégrehajtó -, hogy teljesíteni kell a kívánságot, ha nem lehetetlen, de itt figyelembe veszik azt is, hogy pusztán az élet örömeit vagy a lélek épülését is szolgálja-e a kívánság.<br/> - Válasszunk csillagot... - mondta halkan Pepita Ofélia, majd lehajtott fejjel hozzátette, súgva: - Én már választottam.<br/> ...És véletlenül összeért a kezük. Egy kajüt mellett Fülig Jimmy komor árnya figyelte õket.<br/> Ekkor, mint valami jeladás, felharsant Londonból a dzsessz. Az idõ kissé nedves volt. Olykor a ködpárák közül kicsillan a hold sugara, és pillanatokra, mintha ismeretlen fényforrásból vagy a víz mélyébõl jönne, itt is, ott is, felragyog a tenger egy darabon. A rádióban elhallgat a dzsessz, és a szpíker bemondja, hogy a Westminster Apátság harangszavát közvetítik éjfélkor...<br/> Halk hangon duruzsolnak itt is, ott is.<br/> Ebbe a nyugodt hangulatba Wagner úr hangja rikolt bele, veszett papagáj módján:<br/> - Ej nézd csak!... Becsületszavam dacára mondom! Ott az én öreg hajóm! My old <i>Corporation</i>! Ha ez tévedés, akkor itt vágatom el a nyakamat, és ne legyen Wagner a nevem, pedig szép!... Ott jön az elsüllyedt hajó!...<br/> A következõ másodpercben megélénkült a fedélzet!<br/> A matrózok egymás háta mögött ágaskodva nyújtogatták a nyakukat, és bámulták a távoli, ködös óceánt... A süllyedõ-emelkedõ víztányér peremén, mint már régebben is, a messzeségben elmosódva látszott egy kis gõzös, oldalán bizonytalan fehér csíkok rémlettek, ahogy homályosan és küszködve halad...<br/> - Kapitány! - kiáltott Mr. Theo Watsonra. - Miért nem utasítja a rádióst, hogy vegye fel az érintkezést a hajóval?!<br/> - Már utasítottam! A hajó hívásra nem válaszol.<br/> - De kedves Paramount Oceán Pictures barátom! - kiáltja természetellenes harsogással Wagner úr - hát egy vezérigazgató csak megismeri a hajóját! Az ott a <i>Corporation</i> gõzöse!... Azt én hordtam a nevem alatt!... Megismerem, mert biceg az egyik gõzcsavarja, és kettõ nincs neki!...<br/> - Azonnal fogja be a száját, maga részeges mamlasz - üvöltötte Theo -, mert áthajítom a korláton a tengerbe!<br/> - Nagy kunszt! Próbáljon áthajítani a korláton a szárazföldre!... Hát nézze meg! Mostan a hold is rásüt! Az én hajóm... Ez a gõzös egy nagy csibész! Ez szépen feljött a víz alól! Ez egy jó pofa, úgy éljek! Nézd csak!... - És tölcsért csinált a kezeibõl. - Halló! My old Piszkos Fred!... Hahó!<br/> ...Az emberek gerincén végigfutott a hideg, ahogy ez itt rikoltozva hívta az elmerült gõzöst, mely ott a holdfényben... ez tagadhatatlan: a <i>Wagner Úr</i>-ra emlékeztetett. Most eltûnt egy pillanatra, és a lesüllyedõ tányér kerek szegélyénél ismét felbukkant a hold láthatatlan fényforrásának krétaszínû sugárzásában, oldalán elmosódott, fehér csíkokkal, egy rozogán sietõ gõzös, és...<br/> És a némaságban, csoda hogy nem haltak bele mindannyian: mélységes, csengõ-bongó kondulással megszólalt a Westminster-Apátság mélyszavú harangja! Kegyetlenül, könyörtelenül, egyre-másra kongatta az éjfélt, csupa rettentõ furkósbot-ütésekkel e döbbent emberek agyvelejére, hogy kiloccsant tõle idegrendszerükbõl a rémület!<br/> Már Mr. Theo sem szólt, és a kis gõzös lihegve küszködött a messzeségben... Csak jobban látná az ember... Nyugtalanságba dermedt, tátott szájú matrózfejek ámultak egymás mellett, és zengett-búgott a harang...<br/> A <i>Stanley Up To Date</i>-re megérkezett a tengerek legfõbb ura: a pánik!</p>

<p>&nbsp;</p>

<p>&nbsp;</p>

<h4 id="mbp_toc_1F">Huszonnyolcadik fejezet</h4>

<p>Reggel a legénység nem akart tovább menni. Mindenki azt állította, hogy a távoli gõzös a <i>Wagner Úr</i> volt. A matrózok azt követelték, hogy a kékszakállú mondjon el mindent!<br/> Wagner úr a földön ült, hátával a korlátnak támaszkodva, mivel már félórája nem akadt, aki felemelje. A különös egyén gombjához kötött madara most már bátortalan röppenéssel idõnként felszállott a keménykalap peremére, megkopogtatta a gyertyát csõrével, és csipogott. A verebet, mivel felnõtt közben, elnevezte Arnoldnak, és kabátgombja révén rövid röppályát biztosított számára.<br/> - Miért hozta el ezt a szegény madarat? - mondta Borges, a szerelõ. - Itt nem talál megfelelõ párt. Szegény...<br/> - Úgy látom én is - szólt Wagner Úr rosszkedvûen. - Ez a futballbíróné tetszik neki.<br/> - Mondja meg most - jött oda Theo erélyesen -, miért állította tegnap éjjel, hogy a maga hajója jön? Mi?! - Mögötte ott állt fenyegetõen a legénység.<br/> Wagner úr nyomban válaszolt, ünnepélyesen és komoran! Elõször is zsebre vágta Arnold nevû verebét, azután felhúzta a cérnakesztyût.<br/> - Tehát tudjátok meg, hogy Piszkos Fred miért érezte halálát, és tudjátok meg, miért örülök én mindig, amiért jó fiú voltam, és vagyoni helyzetemhez mérten támogattam még a szegénysorsú madarakat is -, szólt komor udvariassággal Wagner úr, és megemelte a kalapját, amit utóbb megbánt, mivel kiesett alóla egy marinírozott halszelet. - Természetesen madáreledelnek tároltam a fejemen ezt a halat... Szóval, én Port Saidban voltam, ahol Piszkos Freddel bankot alapítottunk igen szerény alaptõkével, de rulettbanknál a pénz nem fontos, mivel a játékosok úgyis hoznak magukkal, és ekkor történt a kínos intermezzo, ahogy operánál a nyitányt mondják. Befutott egy bizonyos <i>Brigitta</i> nevû hajó, amelyik elõzõleg pestis nevû betegséget rakodott árunak. Port Saidban az ilyen importot nem tûrhetik. Amikor kiderült a nyitány, nagy rémülettel rohantak az emberek szerteszét. És késõbb kihirdették, hogy a <i>Brigittát</i> elégetik a nyílt tengeren. És én vállaltam csak az egész kikötõben, és nem volt ehhez más társ, mint my old Piszkos Fred barátom, a Kapitány. Mikor aztán nyílt tengerre értünk, azt mondja az én barátom, hogy: Te Wagner cimbora, bizony kár ezért a rendes gõzösért, kár a pestisrakományért elégetni szegényt. Ejnye, feleltem, igazat beszélsz, öreg barátom, elõéletemre mondom, elsõrangú ötlet... Nahát erre mi a hajón található deszkaholmit lefröcsköltük petróleummal, meggyújtottuk, és egyre távolodva, vízbe dobáltuk az égõ deszkákat. Mivel nagy vihar támadt, jól befûtöttük a gépet, azután teljes gõzzel megalakult a Wagner Corporation, és Piszkos Freddel a hajó mélyén elrendezett sok pestises elhunytat a vízbe dobáltuk... Hé!... Hova mennek?... Micsoda gyerekség ez? Megnyugtathatok mindenkit: én nem hiszem, hogy a pestises halottak miatt járkál a <i>Brigitta</i> éjszaka a tengeren. Vagy ha igen, mert az is lehet, még igazán nem kell idegeskedni.<br/> Mr. Theo legszívesebben keresztüllõtte volna Wagner urat, mint egy kutyát, holott ez jámboran ült a korlát mellett, Arnold verébnek, ahogy ott elõtte álldogált, egy morzsát mutatott magasról, mivel elhatározta, hogy megtanítja védencét szolgálni.<br/> Délben feltûnt a Tonga szigetcsoport.<br/> Mint már annyiszor, most is tévedett.<br/> A kis sziget bennszülöttei alázatos tisztelettel fogadták õket. A fõnök hajlongva eléjük jött.<br/> - Mit tudnak a tudósról? - kérdezte Maxbell.<br/> Ó, õk sok tudósról bírnak értesüléssel. A kis köpcös? Hát persze, hogy ismerik. Erre járt.<br/> Mi?! Theo és Fülig Jimmy szédültek. Hiszen erre nem járt!! Hát mi ez?!<br/> - Erre járt a tudós úr két év elõtt, nyár elõtt éppen.<br/> - Mit tudtok róla?<br/> - Itt hagyott egy írást, amin az áll, hogy merre megy.<br/> <i>„Továbbmentem, hogy az áramlattal Sambi-Sumbit elérjem. Kevés a készletem, de megkísérlem a lehetetlent is. Gustav Bahr.”<br/> </i>- Íme! - kiáltotta Maxbell. - Gustav Bahrt feltalálta a tudomány!<br/> Ezután átkutatták a sziget belsejét. Egy barlangot mutatott a fõnök.<br/> - Itt táboroztak.<br/> „Kik? Te jó Isten! Mi ez?!” - hüledezett Theo.<br/> - Nézzenek ide! Az oklevele!<br/> És ott volt a barlangban Gustav Bahr akadémiai díszoklevele!<br/> Visszatértek a hajóra, ahol Mr. Theo elsõsorban a kabinjába sietett, és sohasem értette meg, hogy mitõl maradt életben Gustav Bahr, mikor a tényeket ridegen közölte vele.<br/> - Ez tiszta szélhámosság! - súgta levegõ után kapkodva. - Az oklevél otthon volt berámázva a falon! Ez a levél nem az én írásom! És sohasem jártam ezen az undok Tonga-szigeten!<br/> - Ha ilyeneket mond, akkor ön nem ért a földrajzhoz! Azért nincs még veszve semmi. Most én megmutatom a levelet a feleségének, és õnagysága felismeri, hogy hamisítvány.<br/> És ment. Ez az angyal! Olyasmit várt a nõtõl, hogy megmenti! A férfiak õsi naivitása alig hanyatlott valamit a kõkorszak óta. Ez a körülmény magyarázhatja csak Mr. Theo reményét, amellyel visszatért a fedélzetre. És itt végre találkozott Liliannal. Egy kis batiszt zsebkendõt gyûrt az ujjai között, izgalomtól remegve. A hangja most rekedtes is volt, mintha sírt volna, és úgy búgta reszketõn:<br/> - Mutassa kérem - búgta -, mutassa!<br/> „Ó” -, gondolta a férfi - „hogy is lehetek én ebbe szerelmes?! Miért is olyan szép ez a nõ?”<br/> És átadta az írást Liliannak. Még nem is láthatta jóformán, amikor már így kiáltott:<br/> - Az õ írása! Ó, hogy ismerem minden betûjét! Gustav, Gustav, miért tetted ezt velem?!<br/> És zokogott. És Mr. Theo teljesen elbágyadt az alantas orvtámadástól. Füstölgõ szivarját félárbocra eresztette elernyedõ ajkai közül, hogy szinte kiesett a szájából. „Uram! Te látod, hogy mit tesz velem, te látod, hogy állok itt, te tudod, hogy ehhez képest mártír volt mindama bájitallal és méregkeveréssel foglalkozó boszorkány, kiket hajdan gótikus fõtereken megégettek... Hol vannak ezek a régi szép idõk?...”<br/> Fülig Jimmy ezalatt néhányszor mély lélegzetet vett, mivel rosszullét környékezte. Watson sápadtan állt, és a matrózok morogtak, miközben a nõ ismét megkérdezte a vén óceántól, hogy miért tette ezt vele? - (Gustav! Gustav!) - Hogy õ miért teszi ezt velük, amely kérdés érdekesebb és drámaibb volt e pillanatban, azzal a priznices szultána nem foglalkozott.<br/> - Bizonyos ön abban, amit állít, asszonyom?<br/> - Uram! A férjem áldott kezevonását csak megismerem?!... Az én tudósom! - búgta.<br/> Á! Õ ezt nem csinálja! Elhozza a gardróbszekrénybõl a földrajzkutatót ennek a nõnek! Idevágja neki a férjét, azután kivágja õt a tengerbe, és jöjjön a villamosszék, a mindenit a muzsikus lelkének!<br/> Ezt gondolta, és állt, búsan csüngõ szivarjával, melyrõl mint gyászoló fejre lassan hulldogált a hamu, végig a kabátján. Csak állt, és ilyeneket gondolt, és nincs kizárva, hogy a kígyó is efféléken tûnõdik, mialatt szinte mozdulatlanul nézi bûvölõjét és táncol.<br/> Ám új remény csillan! Jön! A mentõangyal!<br/> Halihó!... Nincs veszve semmi! Itt az expedíció gyöngye, a törvény villámainak nyugalmazott Jupitere, Schwachta Szókratész, vagy Knapp úr, ez most mindegy, ahogy tetszik... A csoporthoz lép! Barna flanellruhában van és kockás sapkában, valamint kurta pipát is visel a szája szélén, mint a mesterdetektívek.<br/> - Bocsánat - szól a rikító mentõangyal -, nem akarok beleszólni az expedíció intravénás ügyeibe, mivel a sporthoz nem értek, és fiatalság bolondság. De számos orvosi könyvbõl tudjuk, hogy aggódó nõk, hisztériás állapotban, az altudat nevû szekréciós mirigyek zavarától vágyálmodásba esnek, és ilyenkor valósággal állítják, ami voltaképpen csak beteges feltevés, vagy ahogy Pasteur írja, <i>maxima fantazmagória</i>. Engedjék meg, hogy én, aki számos fakszimilében tanulmányoztam már a földrajzkutató Gustav Bahr kezeírását, és sok levelet õrzök tõle gyûjteményemben, most tárgyilagosan közremûködjek.<br/> Mr. Theo szeme felcsillant.<br/> - Ostobaság! - kiáltotta a nõ. - Én megismerem a férjem írását!<br/> - Kérem - szólt Mr. Theo -, itt a tárgyilagos szakértõ dönthet csak.<br/> A kaucsukkézelõ hivatali vértanúja átvette az írást, hosszan megnézte, vállat vont és bólintott:<br/> - Semmi kétség, ez Gustav Bahr írása... - Lassan továbbment, és egycsövû messzelátóját szeme elõtt forgatva, elmerülten a tájat nézegette. Mr. Theo az út folyamán soha ilyen halálosan nem sápadt el dühében, mint ez alkalommal. És Fülig Jimmy, amint elnézte széles ulszter-kabátjában, pompás eleganciájában a hóhért, egy költõi merengésnek adta át magát. Elképzelte, hogy megy le a nap, õ álmatagon ott áll a hajó korlátjánál, azt ismétli búsan: „szeret, nem szeret” és apró darabonként eltépdesi az ítéletvégrehajtót, miközben egy-egy lassú, de könnyed, kecses mozdulattal odadobálja az alant nyüzsgõ szelíd cápáknak.<br/> Theo lement a fülkébe.<br/> - Jöjjön ki!<br/> A tanár ki akart jönni, de magával rántotta a szekrényt is, mivel a gallérjába hátul beleakadt egy fogas.<br/> - Akasszon le!<br/> - Most nem errõl van szó. Bár az ellenkezõjét készséggel megtenném.<br/> - Miért nem hozott mindjárt egy hóhért is magával?<br/> - Nyugodt lehet, nem mulasztottam el. Ez az expedíció jól van megszervezve. De mit szól a feleségének ama kétszer hangoztatott kijelentéséhez, hogy „Gustav”, majd azt kérdezte harsányan, hogy mit tett ön vele?<br/> - Uram, mit tehettem én vele? - hebegte ijedten Gustav Bahr - ön tudja, hogy San Franciscóban porszívókat árusítottam.<br/> - A fene ette volna meg magát, mielõtt megismertem! Azt állítja a felesége, hogy ön az utazásaira magával hordta a diplomáját is!...<br/> - Ez az állítás olyan átlátszó és pontosan fordított, mint a Fata Morgana a sivatag fölött negyvenöt fokos szögben.<br/> - De azt legalább elviheti egy forgószél!<br/> - Heves forgószél már élõ embert is elsodort - jegyezte meg némi optimizmussal a tanár, és úgy látszott, ábrándozik.<br/> Kopogás hallatszott, mire Gustav Bahr gyorsan visszament a szekrénybe. Fülig Jimmy jött be idegesen:<br/> - Nagy baj van. A legénység most követeli, hogy azonnal forduljunk vissza, miután nem kötelesek folytatni az utat, ha Ön megõrült.<br/> - Tessék?!<br/> Ez történt. Váratlanul megjelent Borges, a szerelõ, és vele volt Pepita Ofélia is.<br/> - Uraim - mondta a kürtõkalapú -, sajnos, szomorú hírt kell közölnöm. Szeretett urunk, Mr. Theo megzavarodott, ami különben életmódja miatt elõrelátható volt. A mûvésznõvel sétáltunk, és Mr. Theo ajtajánál hallottuk, hogy a szerencsétlen magában beszél. Menjenek le hozzá, és kötözzék meg.<br/> - Ostobaság! - kiáltotta Fülig Jimmy.<br/> - Ha Mr. Theo, a felelõs vállalkozó megõrült, akkor vissza kell fordulnunk - szólt mohón Watson.<br/> A legénység zúgolódott. És most megjelent Mr. Theo is, miután Fülig Jimmy hívta. Mielõtt azonban megszólalhatott volna, özvegy (?) Gustav Bahrné lelkesen mondta:<br/> - Ah, önök tévednek! Mr. Theo szintén spiritiszta testvér, és megbeszéltük, hogy lent a kajütben õ szól hozzám, én erõsen rágondolok, és hallani fogom. Hallottam! És köszönöm az üzenetedet, lélektestvér!<br/> - Kérem... - hebegte dühösen és siralmasan, de elfogadva a mentõövet Mr. Theo -, igazán örülök...<br/> Ezt úgy-ahogy el kellett fogadni. Még Watsonnak is. Csak Borges mondta tûnõdve és csodálkozva Pepita Oféliának:<br/> - Ezek a spiritiszták... A nõ itt fenn meghallja, amint a lélektestvér azt mondja neki ott lenn transzban: „A fene ette volna meg magát, mielõtt megismertem...”<br/> És a <i>Stanley Up To Date</i> most már utolsó fordulójában útjának, ismét elindult az utasok nagy részének balsejtelmeitõl kísérve, láthatatlan vontatókötelén a lerázhatatlan végzettel.</p>

<p>&nbsp;</p>

<p>&nbsp;</p>

<h4 id="mbp_toc_20">Huszonkilencedik fejezet</h4>

<p>Ezután a legkülönbözõbb hírek kerültek forgalomba a <i>Stanley Up To Date</i>-rõl. Rongy Aurél a Húsvét-szigetek felé tartott, amikor útjába került az expedíció. A fedélzeten matrózokat, polgári egyéneket látott, és külsõleg semmi különöset sem tapasztalt a hajón. Belátta, hogy õ maga sem hinné ezt, ha más állítaná. Neki sem hitték.<br/> Váratlanul különös vészjeleket fogtak fel, amelyek megdöbbentették az egész világot: <i>S.O.S.... S.O.S.... Stanley Up To Date! Farõr-fok... Savanyú uborkánk elfogyott!... Nem találunk szódabikarbónát!... S.O.S.... S.O.S....!<br/> </i>Ezután következett a <i>Renown</i> torpedóromboló jelentése: A Farõr-foknál feltûnt a <i>Stanley Up To Date</i>, és a romboló morzejelek útján felvette az érintkezést. A hajó nyomban felelt, szintén zászlóval, éspedig azt, hogy: <i>„No megállj, te taknyos! Ha megtudja az apád, az a vén cirkáló, hogy leszólítod itt a hajókat, hát elsüllyed szégyenében. Figyelem: Víkenden, nyaralóban, otthon és utazás közben felvidítja az Ericson varrógép. Minden drogériában kapható.”<br/> </i>A hajó ezután teljes gõzzel ismét eltûnt.<br/> Bricsesz kapitány, aki az utolsó közkegyelem után <i>Luxus</i> nevû teherhajójával salétromot vitt Jávára, és most betegen fekszik a lakásán, mivel a sarki tenger felé, amerre embernek nem lehet dolga, megpillantotta a <i>Stanley Up To Date</i>-et, a kormányállásában Pepita Ofélia nevû egykori másodalkoholistájával, fürdõtrikóban, fején egy igen rongyos, fekete keménykalap! És ami a legfélelmetesebb: egy veréb röpködött a kalap körül. A <i>Luxus</i> megközelítette az expedíciót, és még kísértetiesebb lett a látvány: mindössze néhány estélyi ruhás hölgy és frakkos férfi tartózkodott a fedélzeten, igen emelkedett hangulatban, integettek, és a kapitányi hídon egy kecskeszakállas, komor külsejû úr, római virilistáknál divatozó vörös tógában egy zenekart vezényel. Ünnepélyes testtartásban, fedetlen fõvel a közelgõ hajónak elénekelték a „Fel, skóciai levélhordók, fel-fel, a munka vár!” szövegû kardalt. Bricsesz kapitány bátor ember, tehát átkiabált. Megkérdezte, mi van velük.<br/> Ekkor a kémény peremérõl, a vaslétra legfelsõbb fokán bocsánatot kért egy gardróbszekrény, amiért közbeszól, és megkérte Bricsesz kapitányt hogy ha lát valahol egy gyorsjáratú tébolydát a tengeren, küldje értük. Ezután egy sportnadrágos, frakkos úr lépett elõ, aki cirkuszigazgatóra emlékeztetett, és a következõket kiáltotta át a tölcséren:<br/> - Valamennyi utas leprás! Nevem körülbelül Schwachta Arisztotelész vagy Arisztofanész, vagy Knapp vagy Homérosz, ahogy tetszik, nem kívánt törlendõ! Délután Dr. A. Wintert megoperáltam, de már jól vagyok. És most legyen szabad a mi kedves közönségünknek elõadni társulatunk slágerét: <i>Csak a Horszi-Horszi igazán szép!<br/> </i>Ezt a slágert a konyhából hozott edények éktelen csörömpölésével tették hangulatossá.<br/> A <i>Luxus</i> nevû teherhajó erre eszeveszetten elrohant a <i>Stanley Up To Date</i> közelébõl...<br/> ...Még egy jelentés érkezett a Tonga-szigetek környékérõl. Valamelyik borús éjszakán, robbanásig túlhevített kazánnal, remegõ bordázattal, veszélyes partközelben robogott a hajó. Gyorsan távolodott, és a ködben segélykiáltásokat hallottak a fedélzetrõl.<br/> Tök Harry, egy kétszáz kilós kapitány megesküszik rá, hogy tizenharmadikán, pénteken éjszaka három és négy óra között látta a <i>Stanley Up To Date</i>-et az égen, amint a Tejút felõl a Déli Kereszt irányában haladt.<br/> És múlt az idõ, de a <i>Stanley Up To Date</i> felõl nem jött hír. Tán elnyelte az óceán, vagy felszippantotta a mennybolt?... Ki tudhatja?...<br/> Amikor elindultak a Sambi-csoport fõvárosa (Sambi-Sumbi) felé, még úgy látszott, elkerüli õket a régóta fenyegetõ végzet. Kissé borús az ég, de azért épp elég csillag látszik ahhoz, hogy Pepita Ofélia odalépjen egy magában búslakodó egyén mellé.<br/> - Mennyi csillag van... - súgja halkan a mûvésznõ.<br/> - Mit tudom én, mennyi csillag van? Azt kérdezze, aki rovancsolni szokott odafent! - feleli a sötétbõl Wagner úr idegesen, és utána madárhangokat hallat.<br/> - Ön az... Wagner úr? Tudja, hogy én jól ismerem a Velõ Tanyáról? Négy év elõtt távozott öt percre, és adós maradt egy dollárral, de nem azért jöttem el az expedícióval - közölte Pepita Ofélia, és csodálkozva nézett körül. - Mitõl cuppog ön?<br/> - Én nem „cuppog”, hanem csicser - magyarázta Wagner úr. - Egy Arnold nevû szegény sorsú veréb tette a megjegyzést itt a belsõ zsebemben. Már szépen csicsergi a Mendelssohn címû operából a Lohengrin gyászindulóját. Késõbb ennek a hõsnek meg kell halnia, mert úgy vágyott élni, azonban nem tehette.<br/> - Különös dolgok történnek manapság az ön belsõ zsebében - tûnõdött Pepita Ofélia, és felemelte Wagner urat, mert az, mint valami hóember, szép lassan a padlóig csökkent, a futballbíróné kabinja mentén. - Ön talán részeg?<br/> - Ezt kikérem magamnak! - kiáltotta erélyesen Wagner úr, és gõgõs, könnyed pózban kinyújtotta karját, és tenyerével a kabinhoz dõlt. Ettõl vállig belezuhant a kajütablakba. A közelrõl suttogó kórboncnokot és a futballbírónét orron-szájon találva, átsuhant Wagner úr keze az arcaik között. Õ maga rajtaütésszerûen elaludt, mialatt a karja lengedezve belógott hozzájuk, és Rüger doktor mintegy figyelmeztetõleg tenyeréhez érintette a szivarját. Wagner úr nagyot ordított, és kirántotta a kezét, de máris mosolygott, amikor észrevette, hogy szivarja lett.<br/> - Ez egy jó kajüt - mondta boldogan Oféliának.<br/> A hóhér korán lefeküdt, szobájába kérte a vacsorát, és általában békés utasok pihentek a hajón, kajütökben, szekrényekben, amint illett.<br/> Gustav Bahrné és Mr. Theo beszélgetnek.<br/> - Talán, ha elõbb ismerem önt, sohasem szánom rá magam erre az útra - szólt késõbb Theo.<br/> - Miért?<br/> - Nem akartam volna megtalálni Gustav Bahrt.<br/> - Mindennek maga az oka! Titokban érkeztem San Franciscóba, és értesültem, hogy nem akar bevárni. Mégis eljöttem. Valaki az én szerepemet eljátszotta az ön titkárának, egy barátnõm. Õ az, aki holt híremet is költötte.<br/> - És ez a kövér ismeretlen, A. Winter?<br/> - Itt találkoztam vele éjszaka. Mint két kísértet bolyongtunk a konyhaablak körül. A. Winter sokat köszönhet nekem, azaz a majomnak. Bobi elszökött tõlem, és a fenékbe bújt. Ott látta, amint A. Wintert bezárták. Mikor egyedül maradt, játszott a kulccsal, utánozta, amit látott, és így véletlenül kizárta az ajtót, így jött ki A. Winter.<br/> - Hm... És bizonyára így záródott az iratszekrénybe Gustav Bahr: A majom ráfordította a kulcsot. Kár volt kinyitni.<br/> Hallgattak.<br/> - Jó éjszakát - szólt Lilian. - Adjon kölcsön egy könyvet... Rosszul alszom...<br/> - Én is... Még csak azt mondja meg: hol bújt el a hajón?<br/> Theo valahová a rezgõ semmibe nézett. Már néhány napja furcsa elkedvetlenedés keserítette. Mit akarunk? Mitõl harsogunk, tervezünk, gyõzünk és szenvedünk, és minek hiszünk?<br/> Egyáltalán, mi ez a cirkusz?<br/> - Az a baj - panaszkodott a futballbíró a mûötvösnek, mert kibékültek és konyakot ittak -, hogy a tizenegyes büntetõrúgás meghatározása nem elég szabatos. Ha a játékos kézzel érinti a labdát, úgy <i>hentzet</i> vét. Én azért vagyok itt, hogy ítéljek! Kézzel érintette a 16-oson belül! Tizenegyes! Sajnos ön mûvész, és nem érti a futballt...<br/> - Ezt nem tudom - szólt a másik. - Különösen mi ötvösök, szoros vonatkozást tartunk fenn a futballal, mivel atyamesterünk, Benvenuto Cellini, durva, verekedõ fráter volt.<br/> - Az említett mérkõzés azonban a befejezés után durvult csak el igazán: A tizenegyesbõl kifolyólag megismerkedtem mai nõmmel! Az ablakán át hozzá menekültem, mielõtt tizenötezer nézõ kérdõre vonhatott volna. Õ még ma sem tudja. Amikor szerelmet vallottam, csak az lebegett elõttem, hogy ne legyen e hölgy matróna, ki õsz és botra görnyedve jár. Amikor megkértem a kezét, még nem tudtam, hogy hívják! És itt történt a futballbíráskodás legnagyobb justic mordja: A hentz miatt megházasodtam. Holott a leányt egy ujjal sem érintettem elõzõleg, és nem is a tizenhatoson belül történt, mivel Ernesztin ez idõ tájt húszéves múlt.<br/> - Durva sport, ez kétségtelen. - És koccintottak. Finom szél kerekedett, mintegy elõhírnöke valami lappangó nyugtalanságnak...<br/> - Mi jut eszébe a csillagokról? - kérdezte Ofélia Wagner urat, aki erre felébredt.<br/> - Az jut eszembe, de csak ha muszáj, hogy miféle magas rangú katona lehetne ez az ég, ennyi csillaggal tényleges szolgálatban! És még arany csík is van rajta amikor lehullik egy-egy mennykõ, izé kõ... Na! Hogy is hívják azt a szállodát Honoluluban, ahová a turisták miatt nem jár senki?<br/> - Meteor?<br/> - Igen... Amikor egy ilyen szállodakõ lehullik az égrõl, még aranycsík is van a csillaghoz, és hajnalra felvarrják a Vénus nevû kitüntetést...<br/> - Más nem jut eszébe a csillagokról?<br/> - Becsületszavamra, igaza van! Mert eszembe jut, hogy atyám azt hitte egy énekesrõl: nagy csillag lesz. Valami Titta Ruffo volt. De nem hallottam róla azóta. Lehet, hogy elzüllött. A legtöbb kardalos valósággal elhülyül a részegségtõl.<br/> - Ön kardalos?<br/> - Tessék?! Én amatõr vagyok. Volt már ön az operában?<br/> - Nem. De a fivéremnek kivették a vakbelét.<br/> - Igazán?! Honnan?!... No nézd csak ezt a családot! De úgy látom ön összetéveszt egy mûtétet a Nürnbergi Mesterdalnokokkal! Ezek gyönyörû operák! Tudja ön például, hogy mi az a Parasztbecsület?<br/> - Hogyne! Mondjuk, ha maga most megadja az egy dolláromat, amivel tartozik.<br/> Wagner úr jóindulatúan megsimogatta a haját.<br/> - Nagy gyerek, maga lányom, ha ezzel foglalkozik. Nem fordulhat elõ. És miért ne beszélnénk a zenérõl, ahol egy Ofélia is elõfordul? Egy Pepita nevezetû király lánya ez, Sekszpír karnagy úr mûvében, ahol Otello, egy hisztérikus dán tenorista nem lesz boldog vele, mert megátkozta az apja szelleme, hogy ahányszor megcsókolnák egymást, közbelépjen a zenekar, és akkor nekik énekelni kell.<br/> - Ez nagyon szomorú... - felelte Ofélia, és lehajtott fejjel közel lépett Wagner úrhoz, mire az hanyatt esett.<br/> - Továbbá - folytatta Wagner úr a földön - az ég éppolyan, mintha kirakat elõtt áll az ember, zárás elõtt, amikor én éppúgy nem hozhatok el a boltból semmit, mint más ember zárás után. Ha alkalmilag meghalok, majd láthatom odafent nem üveg mögött tartják-e a csillagokat, mint egy tizenkét személyes ezüst evõkészletet? Az ember nem mászhat fel éjfél után, hogy lyukat csináljon a Tejúton üvegvágóval, amin kivehet egy csillagot, vagy akár csak egy szép, nagy Metropolt...<br/> - Az nem Metropol...<br/> - Tehát Continentált, ami egyre megy, mivel nincs az a lehulló nagyszálló, amit ellophatna az ember a Tejútról, és ilyen az élet: Hiába álmodozunk, a valóság csak annyit ér, amennyit öreg barátom, az old Pinkerton fizet egy lopott rendszámtábláért...<br/> Sóhajtott, keresztbe tette a lábát, és kinyújtott karral nekidõlt a bal tenyerének, de mert arra nem volt kajüt, hát kis híján keresztülzuhant a korláton át a tengerbe.<br/> - Mennyi hézag! - kiáltotta rémülten és dühösen. - Ez mind a maga hülye csillagai miatt van.<br/> - Ön téved - szólt Ofélia... - A csillagválasztás nem hülyeség... - Lesütötte a szemét elfogódottan. - Én már választottam...<br/> - Igen? Ez kedves. Akkor nem zavarom tovább - mondta Wagner úr, megemelte a kalapját, és távozott. Azonban odább lezuhant a fedélközbe, betörte az orrát, majd énekelt, és végül elaludt...<br/> ...Theo kezet csókolt Liliannak, bement a kabinjába, és dühösen látta, hogy a tanár elõjött.<br/> - Kérem, kihíztam ezt a szekrényt... - mentegetõdzött Gustav Bahr. - Nem lehetne...<br/> Puff! Lilian, szeles módján, hirtelen benyitott a könyv miatt, amelyet kért, és...<br/> Férj és feleség! Találkoztak... Theo fülében már elõrevetette artikulátlan árnyát a nyomban bekövetkezõ sikoly! De mi ez?!<br/> Hé!... Ide hallgassanak! Gustav Bahr kissé megszeppen, de aránylag közömbösen bólint!!<br/> - Pardon. - Ezt mondja Lilian.<br/> És kimegy! Theónak megroggyan a térde.<br/> - Bocsásson meg - mondja Gustav Bahr sajnálkozva -, talán nem olyan nagy baj...<br/> - Ember! Hiszen ez a felesége volt!<br/> - A sors füle, az ön szája és az én feleségem! Ezt a kedves hölgyet most láttam az életben elõször. Na!... Mi az? Igyon egy kis vizet!</p>

<p>&nbsp;</p>

<p>&nbsp;</p>

<h4 id="mbp_toc_21">Harmincadik fejezet</h4>

<p>Most aztán kitört a vihar! Gustav Bahr, amikor megtudott mindent, a haját tépte, és Mr. Theo segíteni akart ebben neki.<br/> - Követelem - kiáltotta a tanár -, hogy adja át a rendõrségnek!<br/> - Jó! A legközelebbi korallzátonyon posztoló rendõrt idehívom! Hogy képzeli különben?! - üvöltötte. - Honnan tudom én, hogy a hölgy nem az ön felesége?<br/> - Ezt kikérem...<br/> Mr. Theo dühbe gurult, és egyszerûen benyomta Gustav Bahrt a szekrénybe, rácsapta az ajtót, azután megfordította, és a falhoz tolta. A tudós helyzete ezáltal olyan volt, mint egy tetszhalotté, akit állva eltemettek.<br/> Mr. Theo nem bírt gondolkozni. Két halántékán egy-egy láthatatlan kötõtû fúródott az agyába. Elaludt...<br/> ...Egy idegbeteg orvos késõbb kikérdezte, hogy ki mit álmodott a <i>Stanley Up To Date</i>-en ez éjszakán, és valami lehetett a levegõben, vagy déli áramlás lappangott a csontokban, annyi bizonyos, hogy az alvók mellkasából a készülõ dráma elõérzete verejtékes, nyomasztó álmokat préselt ki.<br/> Sir Arthur Maxbell például azt álmodta, hogy Kopernikusszal ül egy fõkapitányság útlevél-osztályán, és itt kiderül, hogy a föld nem gömbölyû, hanem négyszögletes, továbbá a bolygóknak nem ellipszis, hanem ródlipályájuk van, melyek gyújtópontjában nap mint nap Pepita Ofélia áll és gitározik...<br/> A futballbíró álmában egy válogatott mérkõzés döntõ gólja után kettõt akar fújni a sípba, de a fütyülõ második hangja néma. Rémülten fúj, de hiába, és mindenki azt hiszi, hogy nem adta meg a gólt. Õ szeretné azt mondani, hogy érvényes, de elromlott a fütyülõ. Mielõtt megszólalhatna, már ízekre szaggatták, és mindenki eltesz belõle egy kis darabkát emlékbe.<br/> És Theo?... Övé a legszörnyûbb álom. A Trafalgar Square-en találkozik Kannibál Ödönnel. Ez végre megsúgja neki, hogy Gustav Bahrt egy banketten elhasználták szendvicsekre, kenõmájasnak, és sajnos Mr. Theót kell vinni helyette, hogy megtaláljanak valakit, mert nem dezavuálhatják a Királyi Földrajzi Társaságot, melynek elnöke, Sir Pepita Ofélia kijelentette, hogy a tudomány csalhatatlan, csak Fülig Jimmy csalható, amit õ minden napfogyatkozáskor hajlandó bebizonyítani egy kiküldött bizottságnak a sarkvidéken. A bizottság útnak indult egy modern, hárommotoros, hernyótalpas, elsõvonalbeli vadász-járványkórházon, ahol pestisbetegeket ápolnak. Theót gondosan elrejtik egy plüssfotel huzatába, de nem közlik vele, hogy a bútordarab tulajdonképpen villamosszék... Valahonnan az ûrbõl egy gúnyos hang üvölti: <i>„Ne féljen! Most levettem a mandzsettámat!”</i>... Ezer ponton fúródik testébe a sziporkázó áram, a villanyhalál irtózatos rázásában elveszíti öntudatát, és felébred...<br/> Fülig Jimmy rázza.<br/> - Uram, jöjjön fel - mondja alig hallhatóan.<br/> - Mi történt?<br/> - Egy mérföldre tõlünk... Felénk tart a <i>Wagner Úr</i>...</p>

<p>&nbsp;</p>

<p>&nbsp;</p>

<h4 id="mbp_toc_22">Harmincegyedik fejezet</h4>

<p>A szél kitépte kezébõl a kabinajtót, és odacsattantja feltárva a falig! Egy pillanatig vakon támolyogtak a szemközt zúduló esõsziporkáktól. Igazi, kísértetnek való éjszaka!<br/> Valahol kiáltoznak... Fülig Jimmy túlüvölti a szél sivítását:<br/> - A Kékszakállút vízbe akarják dobni!<br/> Wagner urat csakugyan ezzel a verzióval keltették álmából, és õ mindenképpen ellene volt. Talán ne mellõzzük röviden, néhány szóban, Wagner úr álmát sem e vihartempóban száguldó szörnyûségek közben.<br/> Így volt. Gordonnal az élen jött a legénység, hogy az operák és szerencsejátékok nagy ismerõjét a vízbe dobják. És ez nem volt álom.<br/> Azonban Tüskés Vanek, Pofa Jenõ és Buzgó Mócsing megmentik életét a matrózok kezébõl. (Amiért késõbb sok kellemetlenségük volt.)<br/> Ráncigálják... Vita... És Wagner úr közben, nyakával Gordon tenyerében, elalszik kissé, amíg megállapodnak ezek.<br/> De máris megragadják, és épp a tenyerét érinti valaki, ahol megégette a kórboncnok. Erre felriadt. A másodperc alatt, míg belenyilallt a sajgás, a következõt álmodta:<br/> Meghalt valahogyan, de sebaj, és itt egy rácsos kapu, amin ez áll:</p>

<p>VIGYÁZAT, TÚLVILÁG!</p>

<p><i>„Ember, ki ide belépsz,<br/> hagyj fel minden reménytelenséggel!”<br/> (idézet egy Dante címû operából)<br/> Belépés elõtt kéretik a vágyakat letörölni!<br/> Kerékpárokat a kapu alá behozni, vagy azokat<br/> onnan ellopni nem tilos, de nincs semmi értelme!</i></p>

<p>Halló! No nézd, de kedves!... Egy õsz portás kinyitja a kaput. A jobb hangzású név kedvéért úgy mutatkozik be, hogy õ a Havasi Wagner. Az öreg erre becsapja a kaput. Wágner úr magától feláll a földrõl. „Sebaj”, gondolja, és benyúl a madárfészekbe. Szerencsére itt nevelõdik néhány álkulcsfióka, és ezekkel kinyitja a zárat! „Mit hazudott?” - förmedt rá az õsz portás. „Hiszen maga nem a <i>Havasi</i> Wagner, hanem a <i>Fészkesi</i>, akinél veréb van! Nagy különbség! Akkor ez nem álkulcs, hanem valódi! Ergo maga lesz itt a házmester.” Wagner úr kalapja mellett ezres fényû lámpák ragyognak, és õ kisiet a kulccsal. Csattogó flanellpapucsban, dalolva megy, hiszen az õsz portás szerint harminc cent jár nyitásonként...! Közben azonban, míg õ ebéd utáni örök álmát aludta, új táblát akasztott ki valaki ezzel a felírással:</p>

<p>TÚLVILÁG!<br/> LÁTOGATÓINK FIGYELMÉBE!</p>

<p><i>Wagner úr régi ismerõsei részére, minden este tíz<br/> óra után díjtalan kapunyitást rendez.<br/> Volt rabtársainak ebbõl is jelentõs kedvezményt ad!</i></p>

<p>És erre... A legnagyobb szemtelenség! Vadidegen alakok érkeznek kedélyesen ordítozva, és azt állítják, hogy ismerik õt! Frakkos és grófiruhás, sõt aktatáskás egyének már messzirõl kiáltják: <i>„Mi újság?! Mi újság?! Halló, Wagner!”</i> Persze õ dühösen rájuk ripakodik, hogy itt nincs semmi újság, és összetévesztik egy másik részegessel, de ezek az urak nevetve magyarázzák egymásnak, hogy: „Ez egy jó pofa!” És hiába akar kikérni magának mindenféle bizalmaskodást, ezek jönnek! Túlkiabálják, kacsingatnak egymásra, hogy jól ismerik õt, <i>„Ez egy nagy csibész, most lopott valahonnan egy kulcsot, és nem akar senkit ismerni! Ez egy nagyszerû alak!”</i> És hiába minden. Egész éjjel összesen harminc centet keresett! Azt is egy gyerekkori jóbarátjától, aki inkább fizet harminc centet, semhogy a Wagner úrral való ismeretségére hivatkozzék. És kinyújtott tenyerébe teszi a harminc cent ára tüzes mennyei Metropol-követ, ami megégeti...<br/> Ezt álmodta a pillanat alatt, amíg megfogták a tenyerét, ott, ahol Rüger doktor szivarja hozzáért.<br/> - Ez az átkozott gazember hozta a pestist!<br/> - De fiaim! Ne dobjatok a vízbe! Egy élõ madár van a kalapom alatt!...<br/> Fülig Jimmynek és Mr. Theónak is közbe kell vetni magát, hogy megmentsék kétségbeesett helyzetébõl Wagner urat.<br/> A tengeren egyenletes, nagy hullámok vonulnak. A terjengõ, nyújtódzó felhõrongyok ismeretlen mélyérõl bizonytalan visszfény ugrál, a tarajba omló vízen...<br/> - Ott...!<br/> ...Messze, a látóhatárnál, ferde holdsugárnyalábok füstszerû sugárzásában, rozoga gõzös iparkodik a tengeren, inogva, rezegve, kéményébõl hosszú gyászfátylak integetnek, és látszik, amint a sok fehér betû átvonul a fény alatt... a hajó bordázatán:</p>

<p align="center">„NA MI ÚJSÁG, WAGNER ÚR?!”</p>

<p>- Uram irgalmazz... - súgja az egyik matróz, és valamennyien leveszik a sapkájukat.<br/> A pestishajó!<br/> Most eltûnt a holdsugár a sûrûsödõ felhõk alatt, és sötét lett, mint nyíltszíni változásnál, ha kioltják a lámpákat... A gõzös szinte rémülten rohant a vízen, és pestises holtak árnyait rajzolta köréjük minden hullám...<br/> - Hej, kapitány! Forduljunk vissza!<br/> Theo karba font kezekkel állt, és átsodorta szivarját egyik szájsarkából a másikba.<br/> - Aki engedély nélkül a mentõcsónakokhoz nyúl, azt fõbelövöm!<br/> A legénység morogva tárgyalta az esetet. Fülig Jimmy kajütjén kopogtak, és egy ijedt, szõke fej nézett be, Õlordsága!<br/> - Ide figyeljen - szólt egész halkan az elsõ tiszthez e nagyon elõkelõ és nagyon ijedt fiatalember. - Elhatároztam, hogy vállalom a felelõsséget, ha Mr. Theo visszafordul az expedícióval.<br/> - De ezt önnek kell szíves tudtára hozni, Sir...<br/> Lord Hamilton elment. De ismét kopogtak!<br/> Livingstone zörög a szekrényben! Belülrõl!... Ugyanis közben egy levelet csúsztatott ki a szekrény alján. Hogy az a...! Mérgesen kapta fel a levelet. Ezt írta a Pacioci portása: <i>„Ki volt az az ember, aki megállt az ajtóban? Hogy néz ki? Nem láttam az arcát!”<br/> </i>Ilyen egy pimasz! Na megállj!</p>

<p><i>„Az az ember a Velci herceg úr volt és az egyik füle tõbõl süket, de nem baj, mert övigbe érõ szakálla van neki. De ha maga levelez velem, akkor postafordulással van szerencsém úgy kupánvágni, hogy attól kéreget. Erre most jó az alkalom, mert itt<br/> marattunk kettesben:</i></p>

<p align="right"><i>Don Fülig di St. James.”</i></p>

<p>Theo jött most csapzottan!<br/> - Adjon inni valamit! - mondta dühösen. - Ha a lord akarja, hát visszafordulunk... Egészségére.<br/> De alig emelte szájához a poharat, kopogtak a szekrényen, és megjelent alul egy levél. Ez állt benne:</p>

<p><i>„Mr. Theo! Becsületszavamra kijelentem, hogy a Velszi herceg az én nadrágomat hordja. Livingstone.”</i></p>

<p>...Öt perc múlva Theo belépett a lord kabinjába.<br/> - Nos?... Fordulunk már? - kérdezte a lord.<br/> - Igen. Nyomban visszafordulunk, amint az önök papírjait átnézhettem. - felelte keményen.<br/> A két fõúr riadtan összenézett.<br/> - Hát kérem...<br/> - Fel a kezekkel! - Mr. Theo revolvere egyenesen az arcukba meredt. - Elég a mókából! Ön egy Livingstone nevû portás fia?!<br/> A „lord” elsápadt és... Puff!<br/> Ebben a pillanatban a milliomos háta mögül lecsapott egy gumibot. Ájultan elterült a kajüt padlóján. Az elválasztófal ügyesen nyitható hasadékában ott állt mögötte Watson!<br/> - Majdnem a vesztünket okozta azzal, hogy olyan mulyának látszott eleinte.<br/> - De honnan tudta, hogy ki vagyok?<br/> Arra igazán nem gondolt, hogy az apja, aki derékig látta a kulcslyukon át, az imént <i>felismerte a mûtömés ellenére a Pacific Ocean Trust perforálójával belelyukasztott cégjelzést a nadrágon.<br/> </i>...A fedélzeten közben felborult a rend! Ordítoztak.<br/> - Csónakkal elérjük a Tonga-szigetet!<br/> - Itt elõbb-utóbb elvisz az ördög!<br/> - Ostoba fajankók vagytok! - kiáltotta Fülig Jimmy. - Modern ember tudja, hogy akit az ördög el akar vinni, azt a Tonga-szigetekrõl is elviszi!<br/> Lilian jött izgatottan, és félrevonta Fülig Jimmyt.<br/> - Watson vissza akar fordulni.<br/> - Hol van Mr. Theo?<br/> - Nem tudom. Talán maga is... a Watson embere?<br/> - Embere a mennydörgõs mennykõ.<br/> Lesietett a csigalépcsõn. A gépházban meghiúsíthatják Watson tervét. Amikor leért, éppen recsegett a szócsõ.<br/> Egy fûtõ állt pipázva, a gép felé fordulva.<br/> - Megállj! - kiáltott rá Fülig Jimmy.<br/> - Csak te ne idegeskedj - mondta a gépész -, eddig is megvoltunk nélküled, ezután is elleszünk.<br/> - Piszkos Fred!... - kiáltott rémülten, és leült!</p>

<p>&nbsp;</p>

<p>&nbsp;</p>

<h4 id="mbp_toc_23">Harminckettedik fejezet</h4>

<p>- Halló! Mire vár! - hallatszott a szócsõbõl.<br/> Piszkos Fred kézbe vette a kagylót, és beleszólt:<br/> - Ne pofázzon állandóan, maga csirkefogó, mert feljövök egy szeneslapáttal, és végighúzom a képin.<br/> - Freddy bátyám... - hebegte Fülig Jimmy - Maga... maga... él?<br/> - Úgy látszik, hogy elhúzom még egy ideig...<br/> Most feltûnt dr. A. Winter. Szenet tolt, és mangalicasima bõrén fénylett a verejték.<br/> - Mozogjon, maga lajhár! - kiáltott a Kapitány.<br/> Fülig Jimmy szomorúan állt.<br/> - Eredj csak fel, ott inkább használhatnak. Hallod? - mondta Piszkos Fred.<br/> Veszett dobogás, ordítás kezdõdött fent.<br/> Fülig Jimmy rémülten rohant. Uram irgalmazz!<br/> Messzirõl, de egy torpedórombolót túlszárnyaló sebességgel rohant feléjük, egyenesen a luxusgõzös oldalának tartva... a pestishajó!<br/> Szél süvített, esõ csapkodott, és a megvadult legénység semmivel sem törõdött többé!<br/> És most következik Fülig Jimmy szereplésének hõsi eposzba illõ része! Szoborfehér volt, és benne is tombolt a pánik! És arra gondolt, hogy mit tesz most egy tiszt, aki jogosan hordja a bõr lábszárvédõt? Fülig Jimmynek eszébe ötlött, életében elõször, a <i>„kötelesség”</i> szó. Elõhúzta a revolverét:<br/> - Aki a csónakhoz nyúl, azt lelövöm!<br/> És következett a harc. Rövid, de elkeseredett...<br/> ...Egy matróz hanyatt bukott, bezúzott arccal! És következik három-négy lövés... tágult a kör.<br/> Kaszál az ökle... De nem tarthat soká... Feléje zúg valami a magasból. Fejbe találják... Elterül...<br/> ...A szél búg, rekedt hangok ordítoznak, és a legénység nagy része már csónakban himbálódzik a vizen... Menekülnek. A halál elõl! De ni, éppen a leghangosabbak maradtak! A Tüskés, a Bõkezû...<br/> Mi ez?... Fülig Jimmy szédelegve elõbbre jön, és kimerülten egy szekrénynek dõl, de a goromba bútor idegesen ráförmed:<br/> - Nem megy innen?! Mit tehénkedik rám?! - és odább sétált: - Nézd csak!<br/> Ez sok. Fülig Jimmy térdei megroppannak.<br/> ...Mr. Theo arra ébredt, hogy feje Lilian ölében van, és a nõ egy nedves kendõt szorít a zúzódásra.<br/> - Mi... Mi van... a hajón? - kérdezte.<br/> - Lázadás. És most már szedje össze magát.<br/> - Mi baja? - kérdi, mert Lilian liheg.<br/> - Kicipeltem a kabinból, és nehéz volt... Na!<br/> Mr. Theo megcsókolta. És ott a zûrzavarban csókolództak egy ideig. Ki hallott még ilyen õrültséget?<br/> Én. A szerelemnek nevezett önkívületi állapot jellemzõ tünete ez a határtalan, indolens önzés. Két ember függetleníti magát idõben és térben mindentõl azért, hogy mondjuk tûzvészben, az égõ ház tetején, addig is, amíg odaérnek a tûzoltók, csókolódzzék egy kissé.<br/> Néhány pisztolylövés dörren... Mr. Theo kisiet. Sötét van. Lövések villannak. Valaki felordít!...<br/> Az ítélet-végrehajtó most erélyesen kiszól a kajütje ablakából:<br/> - Csendet kérek! - És a párkányra csap.<br/> - Becsületszavamra, milyen igaza van - jegyzi meg valahonnan a láthatatlan Wagner úr kísérteties hangja. - Ez így megy minden éjjel. De majd jön Sztrovacsek, az én brutális barátom, néhány elsõrangú pofonnal, és akkor csend lesz... Aludj szépen, Arnold. Itt vagyok...<br/> „Úszó õrültekháza!” - Ezt gondolta Theo. Majd késõbb szabályos, harcszerû kúszással felkereste a rádiófülkét. Közben egy elõretolt alak valóságos sortüzet ad le rá a közelbõl. Férfihang hallatszik bentrõl. Éppen leadnak valamit... Most csipogás... Itt van Wagner úr is!<br/> - Halló... - mondja a rádiós. - Ismétlem: <i>Stanley Up To Date</i>! <i>Stanley Up To Date</i>. Kérem, adják le a következõt lapomnak: „Teljes gõzzel haladunk a cél felé. A. Winter...”<br/> Mr. Theónak fejébe száll a vér! Hát mégis férfi ez a firkász?!... Most megvan! Benyit...<br/> Wagner úr a nadrágja szélét fogja, és a falhoz dõlve alszik.<br/> - Köszönöm - mondja Lilian a rádiósnak. Most észreveszi Theót. Elsápad, és a szája megremeg... A milliomos nevet, de szintén egész fehér.<br/> - Igen! Én vagyok A. Winter! - vágja oda Lilian. - Maga kezdte ezt a harcot!<br/> - Ön nyert - mondja rekedten. - Eszközei minden gentleman felett biztosítják a gyõzelmét!<br/> - Szemtelen! Érti?<br/> - Elég, asszonyom... Nem érdekel az ügye! Rádiós! Adjon le vészjeleket...<br/> A nõ kezében megcsillan egy revolver.<br/> - Fel a kezekkel!... - kiáltja...<br/> És már felsikolt, és elájul nyomban! Lilian elvesztette a játszmát, mivel nem látta elõre azt, ami a leglogikusabb volt: hogy Wagner úrnak (ki tudja, miért?) kedves az élete, tehát feltartja a két kezét.<br/> ...És ezt, sajnos, Wagner úr nem tehette akkoriban.<br/> ...Theo intézkedésére a rádiós vészjeleket ad, és Wagner porig alázva, mélyen alszik feltartott kézzel...<br/> A hajó csupa önálló, egymástól teljesen független, sõt ellenséges részre oszlott. A végén Vaszicsék tüzeltek, a túloldalon Watson és cimborái, utánuk következett az autonóm Schwachta Szókratész, vagy Knapp úr (ahogy tetszik), aki továbbra is mint magánzó élt a kabinjában, és idõnként vaktában leadott egy lövést valamerre. Ez itt most a helyi szokásokhoz tartozik...<br/> Semleges különítményt képeztek még: Sir Maxbell, aki olykor kidugta fejét egy hordóból, és Brusier, francia fizikus, aki eddig nem szerepelt a regényben, és a továbbiakban sem fog már, mivel a tengeri betegség ágyhoz kötötte az út eleje óta. Õróla most már késõ volna külön megemlékezni, és nem is fontos.<br/> A fedélközt Mr. Theo, a futballbíró, a szerelõ meg a mûötvös tartották megszállva, és néha itt is, ott is feltûnt egy hosszú, keskeny szekrény, gyalog. Erre mindenfelõl nyomban tüzeltek. Késõbb a szekrény kék bútorrokona is jön, szintén mezítláb.<br/> Gustav Bahr a szekrény tetejét akarta kinyomni, és ehelyett felemelte azt alapjáról, amitõl a lába kiszabadult. Mit tehetett volna különben elhagyatva?<br/> Egy nap különbséggel, a korpulens, kék rokon, Livingstone is megjelent, hogy e példátlan külsõvel fokozza a teljes fejetlenséget.<br/> A kórboncnok és Pepita Ofélia ezalatt úgy-ahogy kormányozzák a hajót, és ennek következtében a <i>Stanley Up To Date</i> olyasformán fest az óceánon, mintha hetykén félrecsapott kéménnyel most jönne a csapszékbõl.<br/> Wagner úr e nehéz órákat a mûtõben töltötte, ahol lefeküdt az asztalra, és aludt vagy énekelt. Késõbb Schwachta Szókratész kis híján megoperálta. A homlokáig szénporos A. Winter volt a páciens, akinek a lába fájt, és az orvoshoz fordult.<br/> - A. Winter vagyok, és itt egy ekcémám volt hajdan - közölte Wagner úrral, akit elsõsorban talált a mûtõben. - Szeretném ha megnézné, kolléga úr...<br/> - Kollégája a hóhér - felelte Wagner úr. - és várja meg, amíg idejön!<br/> Ezzel elaludt.<br/> Bumm!... Egy golyó ütötte át a deszkát. Bum! Bum!... A. Winter a szék alá ült, és nem értette, hogy Wagner úr itt hortyog. Azután valóban jött Schwachta.<br/> - Nem hiszem, hogy életben marad - konstatálta nyomban. - Vannak hozzátartozói? Üzen nekik?<br/> - De kérem... Ez csak egy régi heg. Talán villanyozni lehetne?<br/> - Rendben van - szólt lelkesen Szókratész úr, és a szeme felragyogott!... Levette kézelõjét. Istenem! A régi szép idõk!... Bekapcsolja!... Zúgás... szikrák... Zene füleinek. Lehunyt pillával élvezte.<br/> Bumm! Egy golyó átüt a falon. A. Winter csuklik...<br/> - Köszönöm - szólt hálásan és reszketve A. Winter. - Az ön páciensei bizonyára hálásak voltak.<br/> - Hát... Egy sem panaszkodott a villanyozásra kezelés után - feleli öntelten. Bum! Bum! Bum!<br/> - Becsületszavamra - szólt idegesen Wagner úr, és felült -, ilyet még nem láttam. Egy mûtõbe jönnek beszélgetni, mintha valami szekrény volna. Itt nem lehet aludni, ha állandóan ez a fecsegés van...<br/> Ekkor becsapott a legújabb villám: kiderült, hogy a vizeshordókat valaki kifúrta éjjel. Nincs víz! Az ellenségek parlamenter jellegû vízhordói elosztják a szeszesital-készletet. Ez az egyedüli iható folyadék.<br/> Déli 12.10-kor kiosztották az egyliteres fejadagot. Délután 1.05 órakor nincs többé ellenség a hajón! Mr. Theo, Watson és Vaszics vidáman félkaréjban ültek mind a fedélzet közepén, érzelmes dalokat énekeltek, szájharmonika- és gitárkísérettel.<br/> Ismétlem: déli egykor osztották ki az egyliteres adagot, és délután ötkor Wagner úr kijózanodott!<br/> ...Negyed hatkor bús arccal körüljárt, és bemutatkozott sorban mindenkinek.<br/> - Zaturek Manfréd vagyok - szólt halkan.<br/> Ha Wagner úr nem volna markáns egyéniség e hasonlathoz, azt mondanám, úgy állt ott, mint Csipkerózsika százéves álmából riadtan, gyanakvó ijedtséggel, a Déli Sark táján. Búzakék szakállal!...<br/> Idegesen ténfergett, és a szalonban egy napilapot keresett, mert szerette volna tudni, hogy hová fejlõdött idõközben az orosz-japán háború? Állítólag Csemulpónál készül valami. Késõbb levelet írt a feleségének, melyben közölte, hogy jól utazik. Érdekli ez a kiállítás. Majd meglátja azt a repülõ-gépest. Egész éjjel dinamógépeket látott röpdösni a levegõben, szárnyakon (!) sokáig! Ez persze a veronézertõl lehetett. Attól mindig nyugtalanul alszik. Az ember ne egyen sok vacsorát. De fõként ne akarjon repülni. Az nem adatott meg. Van telefonhírmondónk, szabadonfutó (kontrafékes!) biciklink, telefon, sürgöny, öngyújtó és fényképezés. Quo vadis? Mi kell még?<br/> Nincs tovább, Edit, hidd el! Ha fejlõdne még a technika, Isten lenne az emberbõl! És az ilyesmi ritkán vezet jóra. Egy rádium nevû dobozról (?) is álmodtam. Ha csak hozzányúltak, azonnal Londonból és Münchenbõl énekelt a veronézer. És zongorázott is ez a nehéz felvágott. Valami hülye cipelte õt álmában még négerek és kínaiak között is, és gyertya volt a kalapja mellett. És hemzsegett minden ezektõl a kinematográfvetítõkrõl, és az volt a legszörnyûbb: Képzeld! A képek beszéltek (!) énekeltek (!) és csurgott az emberrõl a veríték és nem tudott felébredni. Soha többé nem viszek veronézert! Nehéz idõk, drága fiam - írta még, mert egyre írnia kellett. - A mi korunkban minden esztendõ duplán számít! De jó lenne 30-40 évvel öregebbnek lenni! Akkor nem ül majd az egész világ gondterhelten a telefonhírmondónál, hogy jaj, mi van Csemulpónál vagy a boxerlázadókkal? És most megint azt mondják, hogy Moszkvában (ez egy nagy orosz város) lázadást csinált valami Benin, vagy Levin, vagy Lenin, vagy tudom is én... De lehet, hogy azért e rosszkedv, mert kóstoltam egy kortyot. Te tudod, ez a babona nálunk a családban (ostobaság!), hogy aki egy kortyot iszik, az alkoholista lesz, és nem hagyja soha abba, mert mindnyájan szégyelltük, hogy a papa, ha ivott, hát dúdolt a lépcsõházban. És meleg volt, hát ittam egy kortyot. De hogy dúdoltam volna, azt nem hiszem. Remélem, te se. Még nem látom Pólát, úgy látszik, késik a hajó...<br/> ...És írt és írt, és a többiek daloltak, és Theónak jött a remek ötlete: öltözzenek estélyi ruhába!<br/> Meleg volt, és sós párák szállongtak, tehát inni kellett mindenkinek, és így az ál-lord késõbb, tudj Isten honnan, egy szigonyt szerzett, és eltorzult arccal ûzte Pepita Oféliát. Ez kacarászva, sikoltozva futott, gitárral a kezében, egy-egy fordulónál szamárfület mutatott, vagy énekelt néhány víg stancát az ámokfutó bosszantására. Végül egy szekrénybe menekült. Hamilton belerúgott... A szekrény ezen csak kacagott.<br/> Õlordsága erre elhozta szerszámait, és srófolt!<br/> - Na, na!... - mondta a szekrény... - mit akar?<br/> - Hallgass, piszok bútor, ma aprófát pofozok belõled! Ofélia, térj vissza! Megbocsátok...<br/> Az ajtó nyílik erre, Hamilton tárt karral lép Oféliáért, és ijedten látja, hogy a Pacioci portását ölelte át.<br/> - Fiam! - kiáltja ez, elhajítva gitárját.<br/> Megrendítõ pillanat! Atya és fiú szemben állnak.<br/> - Kérlek, papa... - hebegi a fiú -, jó, hogy jössz. Nem találtam otthon a mûtömõt...<br/> - És a legközelebbi szabó a Déli Sarkon volt?!<br/> Azért átkarolja a fiát, és sír egy kicsit, és szemrehányást is tesz, de végül nem bánja: sok szépet látott ezen a tanulságos tengeri úton, mert a szekrényben illusztrált lapok voltak.<br/> Theo és Watson a büfépolc elõtt isznak.<br/> - Azt mondd meg, öregem... - kérdezi Theo -, mit akartál te... ezen a hajón?...<br/> - Én, kérlek alássan... Szervusz... ex! Ez a te hajód... egy megvesztegetett mérnök miatt kettõs bordázattal készült... És a fenék két bordázata között teli volt fegyverrel... No most te bezártad azt a kövér A. Wintert, és õ kihallgatta, amikor a bordázat között elrejtett fegyverekrõl tárgyaltam. Ott bújt el õ és az újságírónõ is elõlünk. És Fülig Jimmy meg a barátai megtudták a nõtõl a fegyverek dolgát. És ezek a Vörös Vaszics martalócai, nagy titokban, éjjel a vízbe dobták a fegyvereket!... Akkor kezdõdött Vaszics legényei meg az én embereim között a hecc! Elintézték egymást néhányan.<br/> ...A sötét tenger felett jégmadarak íveltek ferde siklással. Theónak kapart a torka. De nem ivott. Most van az utolsó alkalom! Pepita Ofélia énekelt, táncolt, ivott és nevetett, mint egy rekordsebességre felfokozott, áramvonalas Puck a Szentivánéji Lázálomból.<br/> Livingstone kövér arcába úgy belesüppedtek a szemek részegségében, mint egy utolsó negyedét görnyedõ holdkaréjon. Valahonnan elõkerítette a portássapkáját, és abban ült, hízottan, ónszínûen, üveges tekintettel.<br/> Theo lassan elosont a kajütök árnya mentén. Valamit tenni kell! Hová robog ez az átkozott hajó?<br/> Kissé ájuldozott a szomjúságtól. A fedélköz matrózfülkéjénél világosság. Az egyik legénységi szobában a Mócsing nevû néptanító külsejû és két ember, akiket sohasem látott a hajón.<br/> - Ez az újságírónõ ügyes.<br/> - Igaz. A fõ mégis az, hogy Fülig Jimmyt elintéztük - szólt az egyik.<br/> Szegény fregattfõhadnagy!...<br/> Bestia ez a Lilian.<br/> A tömzsi ásít, és elindul az ajtó felé, ahol Theo áll. Eh, ha benne van, gyerünk!... Felkap egy széket, és máris lecsap a tömzsire, hogy mint a kõ zuhan hanyatt. Buzgó Mócsing is egy ütést kap, és vérbe borultan hanyatt esik. Egymás torkát szorítva gurultak a hosszúval. Végül ez is mozdulatlanul fekszik.<br/> A hármat megkötözi és legurítja õket a fenékbe. Gyerünk tovább... Lihegve oson a fal mentén. Egy pillanatra megáll. A futballbíró üvölt odafenn.<br/> - Az semmi. Ide hallgassanak! Én híres akartam lenni! Volt egy találmányom is! Ez a lényeg! Mint futballbírónak egy volt a célom: Korrektség! Elfogulatlanság! Fegyelem! és még sok más...<br/> Ebben a pillanatban jött Schwachta Szókratész.<br/> - Senki se hagyja el a hajót, amíg a rendõrség jön! Lezárták a tengerszorosokat. Eltûnt egy fontos távcsõ! Mindenkit megmotoznak, ha Zürichben kikötünk!<br/> ...Közben a Vörös Vaszics Theo után osont, és leütötték egy karosszékkel. Mondmár Fülöpre is rászakad valami... Elájul. A fenékbe kerülnek.<br/> Most a szerszámkamrához ért.<br/> Hangokat hall... Odaszorítja fülét. Ez Lilian!<br/> - A maga papája... cirkusznál volt?<br/> - Igen. Nagyapi sokat mesélte - siránkozott A. Winter. - Anyukám volt az attrakció, egy bambusszal egyensúlyozott. Apus megtanulta, hogy könnyû legyen, ha emelik. Szóval anyukám egy bambusz végén kitartotta az apámat...<br/> Theo kopogott az apró, kerek ablakon.<br/> - Kérem... Menjen innen... - szólt ijedten Lilian, miután Theo kizárta az ajtót.<br/> - Kedves, hogy így aggódik...<br/> - Theo... - mondta a nõ remegve. És kilépett.<br/> - Megkötöztem õket - kezdte a vörös fiatalember csúfolódva -, és a fenékben...<br/> ...A nõ hirtelen mellbe lökte, hogy beleszédült a szerszámkamrába, azután rázárta.<br/> Theo fejjel rohant az ajtónak dühében...<br/> A fedélzeten most kitört a pánik. Valakinek eszébe jutott, hogy nincs ennivaló. Miért hitte? Rejtély! Egy perc múlva izgatott tanácskozás kezdõdött. Schwachta Szókratész kérte az embereket, hogy õrizzék meg nyugalmukat, és beleesett az esõgyûjtõbe, ahonnan kihúzták. Ne veszítsék el a fejüket, mondta, tengeren éhhalál ellen jól bevált szokás van. Majd elfogyasztanak egy utast. Matrózlakoma lesz!<br/> Jajveszékelés és fejetlenség tört ki! Maxbell kért mindenkit, hogy ha rá esne a választás, úgy étkezés elõtt balzsamozzák be. Amennyiben életben marad, akkor ez természetesen felesleges. A futballbíró felugrott az asztal tetejére, és ordított.<br/> - Uraim - kiáltotta vadul. - Én feláldozom magamat... Na... Jaj! Várjon maga hülye! - (A türelmetlen Sigorszki ugyanis, amíg a futballbíró beszélt, megsózta a kezét, és beleharapott.) - Én tudom, mi a kötelesség, felajánlom a feleségemet!...<br/> - Pfuj bíró! Hü-lye! Hü-lye!<br/> - Ha egyszer úgy áll a dolog, hogy valamelyikünknek meg kell halni, igyunk egy kortyot - mondta Maxbell, és felhajtott egy fél üveg pálinkát, és ettõl rajtaütésszerûen ájult részeg lett. Újabb pánik! Pepita Ofélia segítségért kiáltozott valahol... Odarohannak, és látják, hogy a mûvésznõ a szerelõn térdel, és egy lábassal veri a fejét.<br/> - Segítség! - sikoltotta - egyedül így nem bírom agyonverni! Hozzatok a fûtõktõl egy lapátot.<br/> Rohantak lapátért.<br/> - Sokkal okosabb lett volna az expedíció helyett egy buta kis nõvel beülni valami olcsó cukrászdába - kiáltja Maxbell. - Adjanak le vészjeleket! - És megkapaszkodott egy pózna felett függõ kötélbe, és ott lógott vigyorogva. Amikor arra jött Livingstone portássapkában, aprópénzt nyújtott át:<br/> - Adjon egy szakaszt a Picadillyig, és itt van külön, ezért adjon vészjeleket. Ne csináljunk ebbõl presztizskérdést - hadonászott röhögve Maxbell, és nyíltszíni tapsot kapott, mert visszakézzel inzultálta a futballbírónét. - A portás csöngesse le a hajót!... És a presztizst... azt... kérem... teljesen hagyjuk ki a játékból... Én a világ legnagyobb teleszkópján keresztül láttam azt a csodálatos, végtelen ûrt, amit az ember a saját fejében érez, ha sokáig nézi a csillagos eget. Mert, igen tisztelt akadémiai aggtársaim, kit érdekel alássan a távoli fényévek végtelenje?!... Mi lesz itten a közeli fénytelen évek véges ügyével?... Itt a földön egyetlen fénypercet ellopni a haláltól. <i>That is the question</i>... hogy Shakespeare karnagy úr szavaival éljek; egyetlen nagy csillagászt ismerek, prof... Pepita Oféliát! Aki... minden este... a szívünk mellett áll és gitározik... My old Ofélia. Én... hatvanéves lettem innen-onnan. Különben mindegy, hogy honnan! Annyi lettem! - motyogta a tanár, és keskeny spirálisban törökülésbe süllyedt a pózna tövébe. - Az archimédeszi igazság... ez: Adjatok... ebben a végtelen ürességben egy fix lánytekintetet, hogy kimozdítsam magam a világba... Mert ez a világ... egy mozgóképpalota... az élet nem algebra, hanem hangosfilm...<br/> - Igaz! Epurci move... - szólt a szerelõ.<br/> - „És mégis <i>mozi</i> a föld!” - bólintott Maxbell. De már akkor, ahogy dõlt a hajó, vagy ötszáz métert merült, hogy aztán a Mont-Blanc csúcsáig emelkedjék, és itt megpillantotta a fennsíkon Adrient, kit húsz éve nem látott, és szomorúan mondta: <i>„ön Tibetbõl jön, ezt látom az iránytûmön, és ott tanult egy titkot, amitõl maga ilyen fiatal maradt, és én ennyire megöregedtem.”</i> A lány csak legyintett, és csillogott a szája és a szeme, és a Mount Everest jeges fuvallata meglebbentette világoskék szövetblúzát, amin súlyos, remek, szõke fonatok nyugodtak vastagon, puhán, és nevetett, olyan csengõn, mint ahogy a gleccser jege pattogzik szilánkokká, ha rátûz a nap.<br/> ...És most megjelent álarcban a dalai láma, de Maxbell röhögve mutogatta a leánynak: „Ez egy jó pofa, én régen ismerem! Evvel együtt voltunk bezárva a British Museum néprajzi osztályán! Most lopott valahol egy fennsíkot, és nem akar megismerni! Ez egy nagy csibész!” - Ekkor hallotta, hogy peng valahol! Hátralépett! A dalai láma vádlóan rámutatott, és õ elhûlt a rémülettõl, mert <i>érezte, hogy Pepita Ofélia a gyomrában áll és gitározik!</i>...<br/> A fedélzeten beteljesedett az óceánjáró utasainak tragédiája! Megették az utolsó darab kenyérhéjat, és egy órája forralták a szerelõ bõrövét. Hiába! Mr. Szókratész merev mosollyal állt ott. Ostoba kísérletek. Itt tengerészlakoma lehet csak! És máris kiosztotta a külön e célra szolgáló kérdõíveket, amiket jó elõre megkeresett a kapitány fülkéjében. Mindenki kitöltötte atyja, anyja nevét, állandó lakhelyét, foglalkozását, és az ív aljára mindenki odaírta a „Megjegyzések” rovatába, hogy amennyiben a sorshúzás révén elfogyasztják, úgy közli, hogy saját elhatározásából ették meg, erre senki sem kényszerítette, nem is befolyásolták...<br/> - Jöjjenek vacsorázni! - kiáltott a futballbíróné.<br/> - Még e pillanatban is az evésen jár az esze? - dörgött rá megsemmisítõen Sigorszki. A futballbíró most kihúzott egy cédulát, és komoran szólt:<br/> - Melyik önök között... a Schwachta nevû Szókratész?<br/> - Hohó! Itt csalás történt. Én a maga nevét írtam fel. Tehát önt fogjuk megenni. Legyen erõs.<br/> - Idõ! Bíró! - kiáltozták. „Szemüveget a bírónak!”<br/> - Ki mondta, hogy hülye?! - lihegte a bíró.<br/> - Húzok egy új kérdõívet! - harsogta a hóhér, és máris olvasta: - <i>„Schwachta Szók...”</i> Ez disznóság!<br/> ...És kiderült, hogy valamennyi cédulán a hóhér neve állt. Erre ismét kitört az általános dalolás...<br/> ...Körülbelül erre az idõpontra eshetett, hogy Lilian kiszabadította a foglyokat. Megígértette velük, hogy nem bántják Theót, és õ maga is igyekezett elbújni valamerre. Benyitott a teljesen félreesõ burgonyaraktárba, de egy kéz torkon ragadta Liliant:<br/> - Theo! - kiáltotta - Theo, segítség!<br/> - Én vagyok - súgta a támadó. És csakugyan Theo volt, akit a mindenhol elõforduló Pepita Ofélia kiengedett közben.<br/> Hiába is szépíteném: be kell ismerni, hogy ez a végsõkig gyötört, rettentõen összevissza becsapdosott ifjú, ez most hm... Ez felpofozta a hölgyet! Ott a sötétben szótlanul, elszántan zajlott a csata... Azután lihegtek kétségbeesett daccal, elkeseredve, és csókolództak egy kicsit...<br/> Aztán tovább folyt a kézitusa!<br/> ...Közben a fedélzeten kitálalták a szárazbabfõzeléket vacsorára. Az egyetlen velõscsontért közelharc folyt, és Pepita Oféliáé lett, aki jól bekente sóval és borssal, azután odaütögette a tányér széléhez, és csodálkozott, hogy törött üvegdarabok hullanak ki belõle. A hóhér sírva borult az asztalra...<br/> Az egycsövû messzelátó volt a velõscsont!<br/> És Milánó hullott ki belõle! Sõt Róma is, és Tokió! És a halálsápadt ítélet-végrehajtó vallott:<br/> - Ez volt a titkom! A kockázatmentes derûlátás szabadalma! Legyen bár köd vagy esõ, hó vagy gyomorrontás; a látcsõ végén látszik Tokió, Stockholm, Milánó, Bécs sõt Lucien Boyer is. A hazugság helyett diapozitívumoknak éltem!<br/> - Uram atyám... - motyogta a futballbíró. - Micsoda borzalmakat ér meg az ember a tengeren...<br/> - Ez történt a látcsõvel... - folytatta a hóhér. - És most már ne ütögesse a tányérhoz... mindössze Athén van benne, és azt sem lehet kenyérre kenni. Most lelepleztek, és az vesse rám az elsõ követ, aki még le tud hajolni, anélkül, hogy orra essék... tudják meg, hogy azért lettem Schwachta, mert egy hasonnevû hentesbolt elõtt találtak Karnevál hajnalán, Knapp lettem, mivel egy fodrász örökbe fogadott inasnak, és Szókratész, mivel valaki meghülyült, és ezt a nevet rám sózta... Ezért az én nevem Schwachta Szókratész, Knapp és Achmed is a gyönyörû turbánviselet kedvéért, mert tizennyolc éves koromban bejártam Közép-Amerikát, egy operett címszerepében... Így lettem hóhér...<br/> Nagy, nagy megilletõdöttséggel aludtak ekkor már valamennyien és Schwachta Szókratész, Knapp vagy Achmed hunyódó pillákkal rágyújtott egy szivarra Sigorszki felsõzsebébõl.<br/> De rövidesen kihullott a szájából. Éjfél után egy óra volt. A hajó valamennyi utasa aludt. Theo és Lilian is, elgyötörten, összehajoltan, és egymást fojtogatva...<br/> Az ég, mint valami végtelen dóm kupolája ragyogott a víz fölé domborultan, amelynek végtelen síkján csak a <i>Stanley Up To Date</i> rohant kissé cikcakkban és imbolyogva, mivel a kormánynál egész nap Pepita Ofélia állt és aludt...<br/> Hajnalban ismét feltûnt a közelben a <i>Brigitta</i>, és a Fõorvos vezetésével a kalózok megszállták a hajót.<br/> <i>„Most érünk Trieszthez, drágám - írta Wagner úr. - Itt a vámvizsgálat!”</i></p>

<p>&nbsp;</p>

<p>&nbsp;</p>

<h4 id="mbp_toc_24">Harmincharmadik fejezet</h4>

<p>Mr. Theo iszonyú fejfájással ébredt a kabinjában, és ahogy felült, egy táblát látott az ajtón:</p>

<p align="center">AGYONLÖVETÉS ELKERÜLÉSE VÉGETT:<br/> SZÍVESKEDJÉK A FÜLKÉJÉBEN NYUGODTAN MARADNI,<br/> ELLENESETBEN KICSINÁLJUK!</p>

<p>Sambi-Sumbinál álltak.<br/> Most a szekrény odalépett Mr. Theóhoz, és alázatosan mondta:<br/> - Zárja ki rólam az ajtót, hogy ne kelljen lehúzni ezt a bútort, mint egy hálóinget.<br/> - Csak menjen vissza a helyére! Érti?!<br/> A szekrény csüggedten visszatért a falhoz. Kintrõl behallatszik Sir Arthur Maxbell hangja:<br/> - Mehetünk! És biztosíthatom önöket, hogy ide Gustav Bahrral fogunk visszatérni.<br/> A szekrény felkacagott, és Mr. Theo dühösen figyelmeztette, hogy be fogja olajozni, ha ezt nem hagyja abba.<br/> A kikötõben ott állt a Sambi-szigetcsoport kormányzója, néhány bennszülött katona, egy tüskéshajú, bazedovkóros kormányzósági írnok és a híres festõ, rövid úszónadrágban. Várták az expedíciót.<br/> Theo kabinjában váratlanul megjelent Buzgó Mócsing, a népoktató külsejû kalóz.<br/> - Hajlandó hölgylátogatót fogadni? Ha rám hallgat, azt mondja most, hogy nem. Az igazi Gustav Bahrnéról van szó. Ezt a Rézgróf fogadta a San Franciscói pályaudvaron, és elvitte az ön nevében a <i>Wagner Úr</i>-ra.<br/> - Elcsalták õt arra a rozoga, vén gõzösre?!<br/> - Kérem - mondta Buzgó Mócsing szigorúan -, a hölgy mit sem vethet szemére a gõzösnek. Sõt. Nekem a gõzös jobban tetszik.<br/> ...Buzgó Mócsing elment, és jött a szekrényben idegeskedõ tanár özvegye. Az igazi Gustav Bahrné! Ez nem búgott. De idõnként egy sóhajszerû apró hördüléssel összerezzent. Hegyes kontya van, csúf és öreg.<br/> - Örülök, hogy megismertem - mondja és felhördül, és Theónak mindkét szemöldöke vibrál. - Csak tegnap értesültem, hogy kedves öccsével összetévesztettem. Hi!<br/> - Tessék egy pohár... hopplá!... vizet inni. Ez mitõl van?<br/> - Régi tünetem. A másik miszter szintén vörös. Õ említette, hogy ön kegyes életû ifjú, és a vadonba szándékozik hittérítõnek. Hi!... Mindig így pislog?<br/> - Ezentúl mindig...<br/> Úgy érezte, hogy tombolni fog. Mit mondjon? Hogy a Rézgróf nem az öccse? Ehhez az õ fején is sok vaj van.<br/> - Csak ketten vannak testvérek? - kérdi a nõ.<br/> - Tessék?... Nem. Van fent egy Vaszics nevû idült bátyánk is. Remélem, megtaláljuk a férjét.<br/> - Szegény Gustavom... Sajnos, szellemi frisseségébõl sokat veszített az utolsó évben... Ön baromfit tart a szekrényben?<br/> - Félig... Lehet, megjegyzem, hogy egér van bent, ilyenkor így teszek...<br/> - Nem árt az a nagy kancsó víz a szekrénynek?<br/> - Nem fontos. A nyílt tengeren eldobom ezt az ócska bútort. Frisseségét elveszítette. Jól éltek önök? - kérdezte, mert mondani illik valamit.<br/> - Boldog voltam Gustavval, pedig kevés illúzióm lehetett... Ugyanis Gustav Bahrt tizennyolc éves korában Zpruzic Tódornak hívták. Atyám gyarmatáru üzletében segéd volt... Mégis inkább patkány lehet abban a szekrényben. Mennyi víz! Nem árt az?! Szóval egy ballépést követett el, hi!... elutazott a pénztárral. Néhány év múlva váratlanul megpillantottam Zpruzicot...<br/> - Ha megkérhetem, ezt a nevet ne tessék mondani. Ingerel...<br/> - Kérem... A hûtlen kezelésért járó egy év helyett hogyan lett a hûségért kezeskedõ örökös „holtomiglan...”, nem tudom. Nekem már mint gyermeknek tetszett, mivel hûtlenül kezelte a mazsolát is, hogy megajándékozzon. Ez volt Zpru... Nem, nem mondom... Ön igen ideges...<br/> Csak nehezen lehetett lerázni a hölgyet. A tanár sápadtan állt a szekrényben, amikor Theo kinyitotta.<br/> - Röviden Csuzlinak fogom nevezni önt, és megállapítom, hogy mint segéd hûtlenül kezelte a mazsolát és a pénztárt, mint férj egyszerûen elsikkasztotta önmagát, önmagát és a mazsolákat, amellyel viszonzásképpen atyja vagyonáért a hölgy életét akarta megédesíteni. Huzlovics úr, szégyellje magát! Elszökött a sorsa elõl!<br/> - Uram! Sikkasztásért nem jár életfogytiglan!<br/> - További gazsága: e tiszteletre méltó hölgy sohasem volt hófehér bõrû, mint az Északi Sark, ez nem volt olyan szép, mint egy korallzátony, nem kacér, mint az Egyesült Államok, nem karcsú, mint a Tûzföld, nem kékszemû, mint az Iráni Fennsík, és nem csókolt soha úgy, mint Afrika!<br/> - Beismerve. Mit mondtam volna? Hogy egy cégtábla révén kerültem összefüggésbe a gyarmatokkal, és elsõ utamon még nem én voltam a kutató, hanem a rendõrség?<br/> - Ez az ön legnagyobb bûne, Husovszki úr! Mert ha ön azt mondja, hogy a felesége egy vérszegény, már-már pártában maradt leányzó, akihez odakényszerítette magát a szükség, miután törvényt bontott, akkor én elkerülöm azt a nõt, aki csakugyan karcsú, mint a Tûzföld, és a legsötétebb, mint Afrika! De azonfelül kacér, mint a Jóremény-fok, és nagyobbakat hazudik, mint a Himalája!<br/> - Sajnálom, ha akaratlanul is becsaptam.<br/> De erre Mr. Theo is becsapta. A szekrényajtót.<br/> Mert zaj hallatszott fent, kiáltozás, lárma, azután kemény léptek, és belép a tudomány bajnoka, lihegve!<br/> - Uram! Eljöttem ide, és közlöm önnel, hogy Gustav Bahrt megtaláltuk! És e pillanatban már a hajón gondos ápolásban részesül! Adjon egy darab keménypapírt... Meg kell támasztani a szekrény alját.<br/> A bizonytalanul ingadozó bútordarab alá elhelyezett egy darab keménypapírt. Theo szédült... Mi van itt?! Elhûlten nézte ezeket.<br/> - Uram! - kiáltott a futballbíró. - Én csak azt mondhatom, amit Sir Maxbell: A tudomány védhetetlen! A tudomány egy félmagas labda, kapásból megcsavarva, külsõ rüszttel a bal felsõ léc alá!<br/> - Úgy van! - mondta lelkesen Maxbell, mivel egy szót sem értett az egészbõl. És távoztak.<br/> Mit lehetett itt tenni?... A tudomány védhetetlen. Mit szólhatott a föld, amikor Maxbell korai elõfutárai kiderítették, hogy tányéralakja van? És mit tehetett volna, ha kiszámítják, hogy kés-villa is fekszik mellette az ûrben? És a fókuszában egy lekváros gombóc található? Gustav Bahr bizonyára tudja a kötelességét, és hátralévõ éveit ebben a szekrényben fogja eltölteni. Mert ha csak egy pillanatra is kijön, összeomlana a valóság. Mi történnék, ha kiderülne most, hogy minden test annyit veszít a súlyából, amennyit akar, és az egyenlõ szárú háromszög szögeinek összege szerény havi életjáradék? Másnap feloszlatnák a dalárdaegyesületeket, mindenki elkésne az irodából, és az emberiség leinná magát a sárga földig.<br/> Bátortalan kopogás hallatszott a szekrényen, mire Theo sziszegve mondta:<br/> - Ha életjelt merészel adni, az emberiség jól felfogott érdekében elégetem, mint egy hindu özvegyet!<br/> Ez történt voltaképpen. Csónakkal partra érkeztek négyen: Sir Arthur Maxbell, a Rézgróf (mint Theo) és Lilian (Gustav Bahrné szerepét játszotta, amiért külön fáradsággal megtanult szájharmonikázni). Fülig Jimmy képviseletében ott volt a Fõorvos úr.<br/> A kormányzót meghatotta a <i>nagy ember hitvese</i>.<br/> - Segítsen rajtam, kormányzó úr! - sírta a „hitves”. - Félek, hogy a férjem nem akar majd jönni. Nagy beteg szegény... Szellemileg sem a régi...<br/> - Amennyire tudom, a hegyek között élõ vadaknál megfordul egy európai, aki Bahrnak mondja magát.<br/> - Ó! ha elvihetnénk... Ha nem kellene itt maradnom miatta - szólt az asszony búgó hangon, azután kissé szájharmonikázott. Nyomban utána a kormányzó kijelentette, hogy semmiképpen sem kell majd itt maradnia, mivel erkölcsi kötelességének érzi, hogy a beteg embert visszaadja családjának.<br/> A hegyek közt élõ bennszülöttek társaságában egy kunyhóban valóban ott élt „Gustav Bahr”, ez a kis köpcös, õszhajú, monoklis egyén. Sokat tanácskozott a törzsfõnökkel, elsõrangú szivarokat szítt, és éjszaka vette fel sokszínû, szebbik ruháját, amit senki sem értett, mivel ágyban feküdt benne. Most érkezik egy ember, akinek olyan színû a haja, mint a lemenõ nap, és az arca pöttyös. Nyomban elnevezik Pöttyös Alkonynak, vele van Áll Szõr, az ideges kecske és Fehérsapka (a Fõorvos), aki pofonokat hozott magával, és a poggyász körül megforduló kíváncsi bennszülötteknek bõkezûen osztogatott belõlük. Továbbá egy nõ is jött.<br/> - Hogy hívnak téged? - kérdezi Pöttyös Alkony a fõnököt.<br/> - Hazug Hal a nevem, de ez nem igaz.<br/> - Egy tudóst keresünk itt nálatok... - Pöttyös Alkony elmondta a kormányzó üzenetét. De közben megérkezett a <i>„tanár”</i>.<br/> A köpcös egyén szivarozva sétált, és meghûlt benne a vér, amikor egy hölgy, akit életében sohasem látott, olyant sikított, hogy a bennszülöttek egy része lerohant a tengerpartra, mert azt hitte, hajó jött. És zokogva a nyakába esik, és öleli a rémült embert, s a közelben megszólal egy távírópózna, kalapját levéve:<br/> - Üdvözlöm a Földrajztársaság nevében.<br/> A tudós tisztában volt vele, hogy a felelet is korrekt lesz az irodalom szempontjából. Most ama néhány robusztusan egyszerû mondat következik, amely minden regényes életrajz nagy jelenetéhez elengedhetetlen. Az a pár <i>„spontán”</i> szó, amelyen évekig gondolkozik a tudós, amíg felkutatójára vár, és valahogy így fest majd a mûben: <i>A hallatlan erõfeszítés után, amikor megvalósul a valószínûtlen, azzal a dikciószerû és mégis pátoszmentes angolszász ünnepélyességgel így szólt</i>: És most következik néhány mesterien egyszerû szó.<br/> De még Maurois is tehetetlen lett volna Gustav Bahr feleletével, amely így hangzott:<br/> - Micsoda hülyeség ez?! - szólt idegesen. - Nem ismerem a hölgyet. Különben is jól érzem itt magamat!<br/> - Nem mondasz igazat, uram, pedig én vagyok a Hazug Hal - szólt a bennszülött. - Neked fáj a szíved, fáj az agyad, téged gyógykezeltetni kell.<br/> És ebben igaza lett, mert õ maga úgy ütötte fejbe Quebrát, hogy nyomban hosszú kezelés vált idõszerûvé.<br/> ...És mert a tudomány csalhatatlan, sikerült a csalás. Az elhûlt, fejbecsapott Quebrát váratlanul meglepte a sikoltozó nõ, és valamivel a karjába szúrtak. Quebra nagyot kiáltva revolveréhez kapott, de a sok ölelgetõ kar, továbbá egy szeretettel fojtogató kéz még fél percig ellenálltak, és ezalatt hatott az injekció.<br/> Így sikerült a portugál felségjog megsértése nélkül amerikai hajóra vinni a gengsztert! Mert ez volt az elérhetetlennek tûnõ cél! „Kiemelni” az idegen állam érinthetetlen területérõl Quebrát! Akit a jámbor portugál kormányzó mind a négy csendõrével sem fogott volna el, ha posta útján kérik a kiadatását.<br/> Hogy lehetséges mégis ez az ünneplés? Ni! Az összes lapokban hasábos cikkek... És itt egy fénykép is!... De hiszen ez az <i>igazi</i> Gustav Bahr! És a nõ sem Lilian, hanem a hegyeskontyú éltes hölgy... Hogy van ez? Kicserélték õket? Igen!<br/> Gustav Bahrt másnap kibocsátották a szekrénybõl, és megmagyarázták, hogy választhat a leleplezett szélhámosság, vagy az érdem nélkül vállalt ünneplés között, és a nagy tudós engedve a kényszernek, belenyugodott a világhírbe. Maxbellt szintén ezen választás elé állították: világröhögés vagy Nobel-díj-jelöltség, és a zseniális ember keserû szájízzel belenyugodott a Nobel-díjba. Nem õ az oka, hogy Brusier, ez az elkallódott fizikus esélyesebb jelölt, mivel unokafivére a Világ Szeme Pictures operatõrje volt, és így a fizikus állandóan megjelent a híradóban, mosolyogva és cilinderét csóválva, míg lassan cégjelzésnek vélték már, mint a Metro régóta bólogató oroszlánját.<br/> ...És a Tonga-szigeteknél az éjszaka leple alatt két csónakkal felvették a régi legénységet, majd megsúgták nekik, hogy választhatnak: vagy vállalják a felkutatást, vagy mint lázadók törvény elé kerülnek. Az emberek az utóbbit választották. Mire a legénység elfoglalta a helyét a <i>Stanley Up To Date</i>-en, a <i>Wagner Úr</i> nevû pestishajó messze járt Quebrával, és mikor a látóhatáron kívül ért, <i>megkezdték bordázatáról eltávolítani a karosszéria módjára rászerelt ócska hajóvázat, horpadt kéményt, korhadt deszkákat</i>...<br/> ...Ugyan ki mondta volna, amikor San Franciscóba befutott a gyorsjáratú <i>Radzeer</i> cirkáló, hogy ez volt még nemrégen,<i> </i>a <i>Mi Újság Wagner Úr</i>?<br/> ...És a kikötõ fényárban úszott, a tribünön elõkelõségek, világhírnevek, a kordon mögött életveszélyes áradat, hangszórók bömbölnek, autótülkök, szirénák lármáznak. És a szpíker izgatott hangja száll: <i>Halló! Ismétlem... Halló! Már feltûnik a Stanley Up To Date</i>...<br/> ...Mr. Theo nem száll le a hajóról, azt mondta, beteg. És Lilian nem hajlandó nyilatkozni, és szintén nem száll le, de itt van Pepita Ofélia, szerény gesztussal átvesz egy csokor virágot, és megörökítik a híradóban, amint a kikötõben áll, és minden percben mosolyog! Lépésben megy az autó a város felé, és mindenhol éltetik Brusier fizikust, éltetnek mindenkit, éltetik a halhatatlanokat, és éltetik az élhetetleneket.<br/> ...És a <i>Mi Újság Wagner Úr?</i>, illetve a <i>Radzeer</i> legénysége elindult Piszkos Freddel meg Peterssel és a Vörös Vasziccsal, meg a Fõorvos úrral a <i>Nyakát Neki Ricc</i> étterem felé a külvárosba, és veszekszenek, mert ez a Fred itt megint manipulált. Hogy a fenébe került az olaj pénzbe, amikor most is a <i>Stanley Up To Date</i> lepecsételt kannáival van tele a <i>Radzeer</i>?<br/> Piszkos Fred hátraböki a sapkáját:<br/> - Én megint torkig vagyok veletek! - És otthagyja õket.<br/> ...A sarkon egy gödrös sikátor gázlámpája még rásugárzik homályos üvege mögül, amint szvetterében, zsebre csapott kézzel, vállára vetett kiskabátban, csámpásan megy, és a külváros keskeny, ódon házainak misztikus homályában eltûnik, mintha árnnyá hatalmasodva a görbe kémények között felszívódna, hogy azután Cape Townban vagy Malmõben lássák ugyanígy, mogorván és egykedvûen, rengeteg eszével, kriptaszagú életének ismeretlen, régi tragédiáival, e gáncsolható, de félelem nélküli lovagját legendáknak, bûnügyi balladáknak...<br/> - Becsületszavamra... Ez a Sztrovacsek ez mindig lop az osztozásnál... Ezt ti nem ismeritek, ez a Piszkos Fred, egy régi martalóckapitány... Ezzel Port-Szuezben elégettük a hajót, csak azért, hogy a frászt kapja mindenki. És mert szép este van, búcsúzzunk, Arnold, ajánlom magamat.<br/> ...És megemelte kalapját, mire felszállt egy veréb boldog röppenéssel, üdvözlõ kört írva a régi elszédült lelkiállapotának egyensúlyában túl boldog Wagner úr felett a magasban, mire ez biztatólag utánaszólt:<br/> - No csak ne hozzál szégyent a fejemre... Egy szegénysorsú veréb ne legyen olyan fenn mindjárt - de rémülten kiált máris. - Jaj, Istenem! Becsületszavamra, ez elvitt egy álkulcsot...<br/> ...És vidáman ment hetyke kalapgyertyájával, dalaival, hervadt virágokkal tömve a zsebe, és így kiáltott a fényárban úszó városháza elõtt:<br/> - Milyen dísz van ma! Úgy látszik, ünnep lett! Akkor elénekelem Mendelssohnból a makkhúsz indulóját!<br/> És elénekelte...<br/> ...Míg a kivilágított városháza dísztermében gyönyörû pohárköszöntõk hangzottak el, az erkélyen ott állt a Pepita Ofélia, A. Winter mellett.<br/> - Milyen szép este... Tudja, mi jut eszembe?<br/> - Én azt gondolom - szólt A. Winter -, hogy jó volna csillagot választani, mint gyermekkorunkban.<br/> „Az én szövegem”, gondolta dühösen Ofélia.<br/> - Azért se választok csillagot - szólt szárazon.<br/> - Jó a gyermekeknek. Õk mindenben hihetnek - folytatta ijedten A. Winter. - A nagyszüleim Mikuláskor selyemcukrot helyeztek el a cipõmben, az ablakpárkányon. De kérdem én: mit tesznek a felnõttek cipõjébe?<br/> - Sámfát! - felelte dühösen Pepita Ofélia.<br/> Dr. A. Winter ettõl a szótól halálosan elsápadt:<br/> - Sá...sá hám fát?... Csak nem Hannibál következik, meg a száraztészta, és a filmszínészek?!<br/> - Tudja mit? - mondta jókedvûen a mûvésznõ, mert megszánta: - Válasszunk mégis csillagot.<br/> - Hát tessék... - szólt kissé bizakodóbban. - Maga melyik csillagot kedveli?<br/> - Én? - felelte Pepita Ofélia, és egy remek bemondás jutott eszébe. - Az én kedvenc csillagom a Charlie Chaplin! Ez a tündéri alak és...<br/> És mire felnézett, egyedül volt. A. Winter kalap, kabát nélkül, futva menekült a kivilágított utcákon...</p>

<p>&nbsp;</p>

<p>&nbsp;</p>

<p align="center">GYÁSZJELENTÉS<br/> <i>A Gustav Bahr (Man for man) - expedíció résztvevõi</i></p>

<p>õszinte szomorúsággal tudatják, hogy a <i>Fülig Jimmy</i> néven közismert, polgári nevén ismeretlen, kb. 25 éves fiatalember, aki eddig még meg nem állapított helyen született, felderíthetetlen módon elhalálozott. Fentnevezett hûségével, bátorságával és korszerû felvilágosodottságával, önfeláldozóan szolgálta az expedíció ügyét.</p>

<p align="center">EMLÉKÉT MEGÕRIZZÜK!</p>

<p align="center">193... III.18. San Francisco A <i>Stanley Up To Date</i> expedíció „Man for man” társasága nevében:<br/> <i>Brusier elnök</i>.</p>

<p>A Gustav Bahr Felkutatásának Emlékére Alapított Királyi Földrajzi Érem tulajdonosa, akadémiai tag, stb.</p>

<p>&nbsp;</p>

<p>&nbsp;</p>

<p align="center">VIGYÁSZ-JELENTÉS</p>

<p align="center">Idevigyászon mnindenki, ha elszámollása vagy más dolga volt evvel a<br/> FÜLIG JIMMYVEL.<br/> <i>Annak most megadták. Elkészült!</i></p>

<p>A Gyarmatoknak Szingapuri Klubvilága gyászjelentt, hogy a <i>Hûséges Almák</i> (nem esnek fejre a fájuktól), továbá a <i>Kés vagy Bevételi</i> társaság mint tagját, a <i>„Mindennek Van Határa, De Megkerüljük”</i> csempészegyesülés, mint titkárát, megtört szívvel elintézettnek veszi. Emlélkét néhány pasas, aki nem tetszett neki, élete végéig ápolni fogja. Eszt a gyászjelentést a világ számos föhelyén kifüggõzik a lebujokba, hogy a cimborái ne keressék, adósai nyugodtan alhassanak és hitelezõi gyászolhassák. Hûséges menyasszonya, Pepita Ofélia siratja, minden este nyolc órától a Velõ Tanyán.</p>

<p align="center">(Az úri közönség táncol)<br/> Halottakról vagy jót, vagy semmit!</p>

<p align="right">FÜLIG JIMMY BARÁTAI</p>

<p>&nbsp;</p>

<p>&nbsp;</p>

<p align="center">MEGEMLÉKEZÉS</p>

<p>Mi, Õfelsége St. Antonio Fõherceg, a Boldogság Szigetek uralkodója, kegyesen megemlékezünk hûséges alattvalónkról, az elhunyt</p>

<p align="center">FÜLIG JIMMYRÕL</p>

<p>aki uralkodója iránti õszinte ragaszkodásának, önfeláldozásának számos bizonyságát adta. Ezért neki a II. osztályú Hûség-Érdemrendet és szigetünk állampolgárságát adományoztuk, továbbá az 193.. januárjában megkötött rendõri kiadatási egyezménybõl külön záradékkal e hívünket kivételnek mondottuk, és a személyére vonatkozó megkereséseket nem vettük figyelembe, azokat két díszes albumba kötve levéltárunkban helyeztük el. Néhány õszinte emberi tulajdonsága miatt kegyeinket bírta.</p>

<p align="center">Béke hamvaira!</p>

<p>Kelt, Almira, 193.. III.19.</p>

<p align="center">Õfelsége nevében, kabinetirodája útján:<br/> <i>Y' Sangenaro di Costado Gomperez, hidalgó s.k.</i></p>

<p>&nbsp;</p>

<p>&nbsp;</p>

<h4 id="mbp_toc_25">Fülig Jimmy levele</h4>

<p align="center"><b>õfelsége St. Antonió Fõherceghez</b></p>

<p><b>&nbsp;</b></p>

<p>Tisztelt Királyi Úr, Kedves Királyné Felséges Asszony és a kedves mama õjóságossága.<br/> Továbá nagyon örültem hallálom fölötti szomorúságán és õszinte részvétét, melyel ondolált, vagyok bátor asz elhunyt nevében megtört szívvel hálás köszönetem nyilvánítását.<br/> Szomorú dolog asz, ha valaki meghal, de kiderül, hogy ez csak tecc. Ha az ember jön a túlvilágról és látja, hoty a Dokok, a kikötõk, raktárházak, örömök és pofonok meg minden ép ojan mint volt.<br/> Mer itt mégis abban a tudatban vannak, hogy mekhalt a Fülig Jimmy és mégis csak épen úgy mennek és lármáznak, mint tegnap. A Hazug Alisz a <i>„Fõzd Meg”</i> késlokál és panzió direktrossza ép úgy veri a sofõrt, mint tegnap.<br/> Ép úgy futkálnak az autók, ép annyit haszudik a Buszkó Mócsink és ép úgy csilingelnek a villanyosok és ami a legkínosabb: ép úgy süt a nap!<br/> Nem tudom, teccik-e érteni?<br/> Én sose gondoltam arra, hogyha mekhallok, akkor szüneteljen a forgalom és átalakítás miatt zárva legyen a napfény. Én nem kívántam, hogy szûnjön mek az óceán és a Buszkó Mócsink ne hazudjon (amire eddig még detektívek is csak fenyítéssel bírták szorgalmazni). Minek kívánjam, hogy ne táncoljon úgy a sok por it a lármába? És mért ne üsse Hazug Alisz a direktrossz az õ sofõrjét? És mégis...<br/> ...Esz ety nagy tanulcság volt. És sajnos, hogy ettõl se komojodtam meg. Csak az vigasztal, hogy nagy urakkal is ez nincs sokkal máskép. Ha elgondolom, hogy mennyi órjási tömeggel, pompával ünnepelt nagy temetés volt a világon, amit nem szerettem, mer a gyász jeléül mindég valamelyik fõfelügyelõ monta, hoty másnapig legyek benn nála a hivatalba, amíg a szertartás és csõdülés lesz. Esz mindig nagyon kellemetlen. Aszt hiszik, hoty az ember lop. Pedig mit lehet lopni egy rendõri hivatalban?<br/> De most a tárgytérés. Hogyan lett nekem a hírem holt, amit költöttek? Felsékednek már többször említém, hogy van iten ez a róla elnevezett Piszkos Fred. Hát ez ölt meg. Ölésbe a legjobb szakmunkás. Asz uty volt, hogy kitört a hajón az általános hecc. Én alaposan megálltam ott és letettem a sarat. Amikor Felsék a kirájnõ õnagyságával 1-bekelt akor kocsija után hullott, hullott a sok pénc és porza a négylovas üveghinta. Hát ugyanesz volt. Ott álltam a korlátnál és csak hulla bõségesen annyi pofon, hogy csak úgy porzott és csak hulla, hulla az egész társaság, mígnem fejemhez vágtak egy viharlámpát és beszûntem, mivel sok lúd disznót knokautol, ami vonatkozik rám.<br/> Így volt, hogy jól bántak velem és beszártak a Brigittára. És halálos hírem is úgy lett, mert ezáltal a hajóról szinte eltûntem.<br/> És így mentünk vissza! Ránk irányult minden figyelem! A világ szeme a rádiót hallgatta!<br/> És esz a Tejó 1. naccerû fiju, mer asz én nevemet bedicsérte az ügybe. És ot leszek egy fõt téren ünneplésben a lápszárvédõmben és az egyenruhámban talpig fejér sapkában. Esz a fejér sapka gyönyörû! Két srófhúzó a mentési szót jelenti rajta, hogy <i>„vigyász ha jön a vonat!”</i> (Nem is aszt jelenti...). Egy jelmondat, csak elfelejtettem. Felséked tudja, hogy nem vagyok hiju, de esz nagyon dagadozóvá tesz kebelben, hogy jönnek majd mind az elõkelõ urak, fejükön fényes zsaket és azt megemelik két ujuk között.<br/> És mentünk vissza és kiderül, hogy ez a hajó a Radzeer! Csak kitartarzoszták rozogazának! Persze hogy gyorsaságban megeszi a Hilde Franc nevû kékszallagot is.<br/> És Tsiuin az Ödön kaniláb fõnököt fenyegetve és vesztegetve megtanították a mesére, amivel Tongára külgyön minket. Tonga-sziget fõnököt is dettó, hogy mint mondjon a <i>„Hogy Érzi Magát Ez a Wágner”</i>-nek. Tehát õk így aztán a Simi-Soma-szigetrõl elcsórták a Quebrát, aki ott volt ép, mint a tanár. Esz most lent van itt és nagyon lármázott, és ezek csitítgatták, de már egészen jól van.<br/> Hát esze van a Kapitánynak, lángesze! Az biztos! De eccer úgyis kicsinálom, asz nem tárgyalhat vitaképzést nálam. Most már fiksz! Én megbocsájtottam neki, hoty mindenütt kavarta, ahol nekem valami üzlet lehetett és hoty itta a málnaszõrt, pedig ha errõl álmodok, akkor felkeltenek, mer nyögök hozzá. De ami most volt, eszt trónunkra mondom, megtorlöm!<br/> Mer közelettünk már Szanfranciszkóhoz. És pucoltam lápszárvédõm, a sapka gombot, amin a srófhúzó jelenti, hogy: <i>„Tilos a dohányzás.” </i>(Esz sem az igazi. Egy jó mondás pedig.) Szanfranciszkóban kitettek a partra, mer õk mennek dolgukra és én a Tejóhoz, mert este lesz az ünnepség! De nem szabad tudni, hogy én külön jövök a Zekszpejícijótól. Ezért ládába tároltak a rakodópartra.<br/> Piszok Alfréd ült a ládán miben gugsolék és dohánza. És asztán mondá: „Emlékszel-e fijjam, hogy én eccer ijen ládába, téged kértelek és te engemet nem eresztél ki? Sõt! Rámtettél még ládákat.” (Csakugyan ijesmi lehetett eccer). És mondtam: „Fredi bátyám még ezen tréfát megjegyzé kedves fejébe?” Mire õ felele: „Nem hinném, hogy szórakozott vagyok.” Megjegyzem ez igaz. Nekem nem volt kellemes érzés! Mer este szól hozzám a világszeme, és lápszárvédõmben a fõt téren állok a mentõ sapkámmal két srófhúzó jelzi a fejemen, hogy: <i>„Vigyázat mély viz!”</i> (Ez sem asz.) Erre aszonban mondja õ, hogy nem bosszujáló és máris megy be a városba, mert ott sincs semmi dolga. Mondom: Nyissa ki a ládát. Aszongya õ nem asztalos, hagyjam békében. És elmegy. Hát esz se ojan nagy baj, mer nekem nem csak a sapkámon van srófhuzó. És szépen feszítgettem a fát asztán kibújék, de akkor már többen is álltak ott körül, kedves pénzügyõrök és más rossz álmok. De hát ebbõl nem lesz baj, mer a Tejo kihoz, mire ünneplés jön. Mer asz mindenhonnan kihoz. És én megmozdulék, mire aszonban két-három revolver csöve irányula rám és akkor én is láttam... A láda, nagy betûkkel így szólt kívülrõl:</p>

<p align="center">BRIGITTA GÕZÖS<br/> VIGYÁZAT! PESTIS! ELÉGETNI!</p>

<p>Esz most karantén lesz! És már akkor elzárák aszt a kikötõrészt pestis ellen és lefröccsentének karbollal. És vittek és én este néhány haldokló lakótársammal beszélgetve, hallom a rádijót asz ápolószobából, ahoty beszél a fõt téren a zekszpejícijóhoz a világ szeme, amit ez a Piszok Alfréd kitolt velem. Itt voltam a gyönyörû sapkával, amirõl most eszembe jut, hogy mit jelent a srófhúzó:</p>

<p align="center">MINDNYÁJUNKAT ÉRHET BALESET!</p>

<p>Ezzel bezárom soromat, amelyet alulírtam kiválójan. Kelt most lent, saját tetemûleg, mintahogy Londoni kartárcsaimra mongyák: Mekhalt a kiráj, élve a kiráj! Hallgatásomra mentségül, csak most halálom után exhumálom magam. Felséked bús kolégája</p>

<p align="right">Etykori, sõt néhai uralkodó:<br/> <i>don St. James di Fülig</i></p>

<p>&nbsp;</p>

<p>&nbsp;</p>

<h4 id="mbp_toc_26">Harmincnegyedik fejezet</h4>

<p>Mr. Theo nem vett részt semmiféle ünneplésben. Mint megtört ember otthon ült. De délután nõi hang hívta fel a telefonban:<br/> - Halló! Szellemtestvér! Nincs kedve egy pocsék áruló kémnõvel ötórai teára jönni?<br/> - Sajnos, nem ismerem önt!<br/> - Még jobb. Akkor várom félóra múlva az Opera elõtt! - És letette a kagylót. Nahát, azért sem megy. Majd megmutatja...<br/> Néhány perccel elõbb érkezett, mint a nõ. Kissé ünnepélyes és szigorú arccal várta, de sajnos e próbálkozása összeomlott, mert Lilian belekarolt, és szélvészgyorsasággal húzta magával, hogy leesett a kalapja és a szivarja... Ilyen egy õrült.<br/> Mit mondjak? Hiszen az olvasó éppúgy tisztában volt e fiatalember eljövendõ sorsával, mint én. Rövidesen beráncigálta õt Lilian egy villába, és egy tengerésztisztet hozott valahonnan:<br/> - Ez itt Milton Winter korvettkapitány, a bátyám. Jó napot. - És otthagyta õket.<br/> Itt valami tévedés lehet... A haditengerészet uniformisába öltözve... Igen... ez... ez a Rézgróf!<br/> - Örülök, hogy megismerhettem, Mr. Lincoln.<br/> - Ön... Ön... - hebegte Theo.<br/> - Én most jöttem szabadságról. Floridában kihevertem egy influenzát - mondta és mosolygott.<br/> Azután uzsonnáztak. Mr. Theót felvilágosították, hogy az országnak új, friss és fiatal erõkre van szüksége a hajógyártás terén, szeretnék hát, ha felkeresné ez ügyben az államtitkárt.<br/> - Én holnap az államtitkárnál vagyok - mondta a korvettkapitány -, hogy megköszönjem a kitüntetést.<br/> - Érdekes - szólt Theo. - Ön olyan hõsiesen viselte el az influenzát, hogy kitüntették?<br/> A korvettkapitány nagyon piros lett, és nem szólt semmit.<br/> ...A hóhér és a portás expedíció-felszerelési szaküzletet nyitottak „Vidám Hõsök” néven, és szintén sokat meséltek az út veszélyeirõl, fáradalmairól, keserû mosollyal fûzve hozzá, hogy a kisemberek, kik adott esetben életük kockáztatásával néztek szembe a veszéllyel, nem kaptak semmit a dicsõségbõl, csak hitvány dollárezreket.<br/> - Dollárt adtak, és megint csak dollárt - szólt ironikusan Baruch T. Livingstone egy ismerõsüknek. - Mert azt hiszik, hogy a pénz boldogít.<br/> - Úgy van - bólintott Schwachta Szókratész -, azt hiszik az ostobák. És sajnos igazuk van.<br/> Theo esküvõjén ezrekre menõ embertömeg szorongott. Megjelent mindenki, aki csak valamennyire is számított San Franciscóban. Mindössze egy zavaró incidense volt az elõkelõ násznak. Amikor a fiatal pár megjelent a templom elõtt, és Mr. Theo cilinderét lengette a tömeg felé, egy harsány hang hallatszott:<br/> - No nézd! Ezt a vörös csibészt jól ismerem! Együtt voltunk bezárva! Ez egy jó pofa, becsületszavamra...</p>

<p>&nbsp;</p>

<p>&nbsp;</p>

</div>

</body>

</html>
